གླེང་གཞི།རིག་པའི་གནས་བཅུའམ་བཅུ་ཕྲག་རིག་གནས་ཞེས་པ་ནི་བོད་མི་་རིགས་ཀྱིས་འཇིག་རྟེན་སྤྱིའི་ཕན་བདེའི་གཞི་མར་གྱུར་པའི་བློའི་རིག་པ་་་་་མཐའ་དག་གི་སྤྱི་ལ་བཏགས་པའི་མིང་ཞིག་ཡིན་ཏེ། དེ་ལ་དབྱེ་ན་སྒྲ་རིག་པ་དང་།བཟོ་རིག་པ།གསོ་བ་རིག་པ།ཚད་མ་རིག་པ།ནང་དོན་རིག་པ་སྟེ་རིག་གནས་ཆེ་བ་ལྔ་དང་། སྙན་ངག་དང་། མངོན་བརྗོད། སྡེབ་སྦྱོར། ཟློས་གར།སྐར་རྩིས་ཏེ་རིག་གནས་ཆུང་བ་ལྔ་སོགས་བསྡོམས་པས་བཅུ་རུ་གཞལ་ཏོ། །དེ་ཡང་སྒྲ་རིག་པ་ནི་རྗོད་བྱེད་ཚིག་གི་འཁྲུལ་བ་ཚར་གཅོད་ཅིང་སེལ་བར་་བྱེད་པའི་རིག་པ་ལ་བྱ་སྟེ། སྒྲ་ཀ་ལཱ་བ་དང་ཙནྡྲ་བ་དང་སྒྲ་དབྱངས་ཅན་མ་ལ་སོགས་པ་དང་བརྡ་སྤྲོད་ཀྱི་གཞུང་དག་ཀྱང་འདིའི་ཁོངས་སུ་འདུས་པར་བཤད་དོ། །བཟོ་རིག་པ་ནི་འདོད་རྒུ་དོན་དུ་གཉེར་བ་རྗེས་སུ་འཛིན་པའི་རིག་པ་ལ་བྱ་སྟེ། དཔེར་ན་ཁང་བའི་བཟོ་བཀོད། ལྷ་རིས་མཛེས་རིས། གསེར་དངུལ་ཟངས་ལྕགས་བཞུ་ཐབས་དང་ལས་སྣོན། སོ་ནམ། ཚོང་གཉེར་ལ་སོགས་གནས་སྐབས་ཀྱི་ཕན་བདེ་དོན་གཉེར་བྱེད་པའི་རིག་པ་གང་ཡིན་་་་་ཡང་འདིའི་ཁོངས་སུ་འདུ་བར་བཤད་དོ། །གསོ་བ་རིག་པ་ནི་བྲོ་ནད་རྣམ་པ་སྣ་ཚོགས་ཀྱིས་བཏབ་པའི་ལུས་ཅན་རྣམས་ཀྱི་ནད་ཀྱི་ཟུག་རྔུ་མཐའ་དག་་་་སེལ་བར་བྱེད་ཅིང་། དུས་མ་ཡིན་པར་འཆི་བའི་སྡུག་བསྔལ་གྱི་འཇིགས་པ་ལས་སྐྱོབ་པའི་ནུས་པ་དང་ལྡན་པར་བྱས་ནས་ཚེ་རིང་བ་དང་ནད་མེད་པའི་1

བདེ་བ་སྒྲུབ་པར་བྱེད་པའི་རིག་པ་སྟེ། དཔེར་ན་སྨན་གྱི་རྒྱུད་བཞི་ལྟ་བུའོ། །ཚད་མ་རིག་པ་ནི་རྒྱུ་མཚན་ཡང་དག་ལ་བརྟེན་ནས་རིགས་པ་ཞིབ་མོས་དོན་གྱི་འཁྲུལ་བ་ཚར་གཅོད་ཅིང་སེལ་བར་བྱེད་པའི་རིག་པ་སྟེ། བོད་བརྒྱུད་ནང་བསྟན་ཚད་མའི་སྐོར་གྱི་གཞུང་མཐའ་དག་འདིའི་ཁོངས་སུ་འདུས་སོ། །ནང་དོན་རིག་པ་ནི་བསླབ་པ་གསུམ་དང་བསྐྱེད་རྫོགས་ཀྱི་ཉམས་ལེན་སོགས་་་་་ནང་པ་སངས་རྒྱས་པའི་ཐུན་མོང་མ་ཡིན་པའི་ལམ་སྟོན་པའི་རིག་པ་སྟེ།འདི་ལ་བཀའ་བསྟན་གཙོ་བྱས་པའི་གཞུང་ཤིན་ཏུ་མང་ཞིང་། བོད་ཀྱི་གྲུབ་མཐའ་སོ་སོའི་གཞུང་དག་ཀྱང་འདིའི་ཁོངས་སུ་འདུས་སོ། །སྙན་ངག་ནི་སྨྲ་བའི་ཚིག་རྣམས་ལ་ཡིད་དུ་འོང་བའི་ཉམས་ཀྱི་ཁྱད་པར་འདོན་པའི་ཐབས་སྟོན་པའི་ཚིག་རྒྱན་གྱི་རིག་པ་སྟེ། བོད་ཀྱི་སྙན་འགྲེལ་དང་སྙན་རྩོམ་མཐའ་དག་འདིའི་ཁོངས་སུ་འདུས་སོ། །མངོན་བརྗོད་ནི་མིང་གཅིག་དོན་དུ་མར་འཇུག་པ་དང་དོན་གཅིག་ཉིད་ཀྱང་མིང་གི་རྣམ་གྲངས་དུ་མས་མངོན་པར་བརྗོད་པའི་རིག་པ་སྟེ། དཔེར་ན་མངོན་བརྗོད་མཁས་པའི་རྣ་རྒྱན་ལྟ་བུའོ། །སྡེབ་སྦྱོར་ནི་ཡི་གེ་ལྕི་ཡང་གི་བྱེ་བྲག་བསྡེབས་ཤིང་སྦྱར་ནས། ཚིག་གི་སྦྱོར་བ་ལེགས་པར་འདོན་པའི་རིག་པ་སྟེ། དཔེར་ན་སྡེབ་སྦྱོར་སྣ་ཚོགས་མེ་ཏོག་ཆུན་པོ་ལྟ་བུའོ། །ཟློས་གར་ནི་སྔོན་བྱུང་གི་གཏམ་རྒྱུད་གང་ཞིག་ལུས་ཀྱི་རྣམ་འགྱུར་རྣམ་པ་སྣ་ཚོགས་དང་། དབྱངས་ཀྱི་བྱེ་བྲག་ཐ་དད་པ་དང་། སྐད་རིགས་སོ་སོའི་རྗོད་བྱེད་རྣམས་ཉེ་བར་དྲངས་ཏེ་གླུ་ཟློས་ཤིང་གར་བྱེད་པའི་སྒོ་ནས་གཟུགས་ཅན་དུ་སྟོན་པར་བྱེད་པའི་སྒྱུ་རྩལ་ཞིག་ལ་བྱ་སྟེ། དཔེར་ན་ཟློས་གར་གྱི་བསྟན་བཅོས་དང་འཁྲབ་གཞུང་ཡོད་ཚད་འདིའི་ཁོངས་སུ་་་་་་འདུས་སོ། །སྐར་རྩིས་ནི་གྲངས་ཀ་སྣོན་ཕྲི་སྒྱུར་བགོད་ཅི་རིགས་ཀྱིས་གྲངས་2

ཚད་ཀྱི་འབྲེལ་བ་གཞལ་བའམ། གཟའ་སྐར་དུས་ཚིགས་བརྩི་བ་གཟའ་སྐུར་འཕྲོད་སྦྱོར་གྱི་དགེ་དང་མི་དགེའི་འབྲས་བུ་བརྟག་པ་ལ་བརྟེན་ནས་ཀུན་་་་རྫོབ་བླང་དོར་སྟོན་པའི་རིག་པ་སྟེ།དཔེར་ན་རྩིས་དཀར་ནག་གི་གཞུང་གང་ཡིན་ཡང་འདིའི་ཁོངས་སུ་འདུས་སོ།།གོང་གསལ་གྱི་རིག་པའི་གནས་བཅུའི་བྱེ་བྲག་རེ་རེའི་ཆ་ནས་བཤད་ན་ཕལ་ཆེ་བ་བོད་རང་ལ་གནའ་སྔ་མོ་ནས་་་་ཡོད་ཀྱང་། ལ་ལ་ནི་རིག་པ་ཡོད་ཀྱང་གཞུང་མེད། ལ་ལ་ནི་གཞུང་དང་རིག་པ་གཉིས་ཀ་མེད་པ་བཅས་ཀྱི་དབང་གིས་རིག་གནས་བཅུའི་ཕུང་བོ་ཆ་ཚང་བ་ཞིག་མ་གྲུབ་ལ་རིག་པའི་གནས་བཅུ་ཞེས་པའི་ཐ་སྙད་ཀྱང་འབོད་དུ་མེད་ཅིང་། དེ་དག་ལ་ཡོངས་སུ་བྱང་ཆུབ་པའི་མཁས་པ་ཆེན་པོ་འདི་ཡིན་ཞེས་མཛུབ་མོ་ཀེར་ནས་སྟོན་རྒྱུ་ཡང་མེད་པར་སྣང་ངོ་།།དུས་རབས་བཅུ་གསུམ་པའི་ནང་། རྗེ་ས་སྐྱ་ཀུན་དགའ་རྒྱལ་མཚན་གྱིས་རང་ཉིད་ཀྱི་ཁུ་བོ་རྗེ་གྲགས་པ་རྒྱལ་མཚན་དང་ཁ་ཆེའི་པཎ་ཆེན་ཤཱཀྱ་་ཤྲཱི་གཙོ་བྱས་པའི་མཁས་ཆེན་དུ་མ་སློབ་དཔོན་དུ་བསྟེན་ནས་རིག་པའི་་་་་་་གནས་མཐའ་དག་ལ་རིས་མེད་གུས་རྟག་བརྩོན་པས་མཁས་པར་སྦྱངས་པས་བོད་གངས་ཅན་གྱི་ལྗོངས་སུ་འགྲན་པའི་ཟླ་དང་བྲལ་བའི་པཎྜི་ཏ་ཆེན་པོའི་གོ་འཕང་བརྙེས། དཔལ་ལྡན་ས་སྐྱའི་གདན་ས་ཆེན་པོར་ཕྱོགས་བཞི་ནས་བུང་བའི་ཚོགས་འཁོར་བ་བཞེན་འདུས་པའི་སློབ་བུ་རྣམས་ལ་བཅུ་ཕྲག་་་་་རིག་པའི་གནས་ཀྱི་ཁྲིད་རྒྱུན་ཐོག་མར་སྤེལ་ཅིང་སྲོལ་ཕྱེ་བའི་བཀའ་དྲིན་་་་ལས། ཁ་བ་རི་བའི་ཡུལ་འདིར་ད་གཟོད་རིག་གནས་ཆེ་ཆུང་ཀུན་ལ་རིས་སུ་མ་ཆད་པར་སློབ་སྦྱོང་བྱེད་པའི་སྲོལ་ཡག་པོ་ཞིག་རིམ་གྱིས་ཆགས་ཤིང་།རིག་པའི་གནས་བཅུ་ལ་མཁས་པའི་པཎྜི་ཏ་ཆེན་པོ་གནམ་གྱིས་ས་ཁེབས་པ་3

ལྟ་བུ་མི་ཉུང་བ་ཞིག་སྔ་ཕྱིར་བྱོན་པ་དང་། རིག་གནས་བྱེ་བྲག་པ་གཅིག་གམ་དུ་མར་སྦྱངས་པ་ཕུལ་དུ་ཕྱིན་ཅིང་ཆེད་དུ་མཁས་པའི་སྨྲ་བའི་དབང་པོ་་་་་་བགྲང་གིས་མི་ལང་བ་བྱོན་ཏེ། རིག་གནས་དེ་དང་དེ་གསལ་བར་བྱེད་པའི་བསྟན་བཅོས་མང་དུ་མཛད། འཆད་ཉན་གྱི་འཕྲིན་ལས་རྒྱ་ཆེར་སྤེལ་བས།བོད་ཀྱི་རིག་གནས་བཅུ་ཞེས་པ་ནི་མིང་ཙམ་མ་ཡིན་པར་ངེས་པ་དོན་དང་་ལྡན་པའི་རིག་གནས་ཕུན་སུམ་ཚོགས་པ་ཞིག་ཏུ་གྱུར། བོད་ཀྱི་བཀའ་འགྱུར་དང་བསྟན་འགྱུར་ནི་ཤེས་བྱ་སྣ་ཚོགས་གཅིག་ཏུ་འདུས་པའི་རིག་གནས་ཀྱི་བང་མཛོད་ཆེན་མོ་ཞིག་རེད་ཅེས་ད་ལྟ་འཇིག་རྟེན་ན་རླུང་ལྟར་གྲགས་པ་་་འདི་ཡང་མདོར་བསྡུས་ན་རིག་གནས་བཅུའི་ཁོངས་སུ་མ་གཏོགས་པ་མེད་་པར་མངོན་ཞིང་། བཀའ་བསྟན་གཙོ་བྱས་པའི་རིག་གནས་ཀྱི་བསྟན་བཅོས་རི་བོའི་གཏོས་དང་མཉམ་པ་རང་གིས་མཇལ་ན་དད་པའི་སྤུ་ལོང་གཡོ་བ།གཞན་ལ་ངོམ་ན་ལ་རྒྱའི་སྤོབས་པ་རྒྱས་པ་འདིས་བོད་མི་རིགས་ནི་རིག་་་་་་གནས་ཀྱི་ལོ་རྒྱུས་རིང་ཞིང་ཤེས་རིག་གི་ལག་རྗེས་ཆེ་བའི་མི་རིགས་ཁྱད་དུ་་འཕགས་པ་ཞིག་ཡིན་པ་ར་སྤྲོད་གསལ་པོ་བྱས་འདུགརང་མི་རིགས་ལ་རིག་གནས་བཅུའི་བང་མཛོད་འདི་འདྲ་ཆེན་པོ་ཞིག་ཡོད་ཀྱང་། ད་ཕན་དེ་ཆ་ཡོངས་སུ་ཚང་བའི་སྒོ་ནས་ཕྱོགས་བསྡུས་དང་ལེགས་སྒྲིག་ཡག་པོ་ཞིག་བྱས་མེད་པས། སྤྱིར་བོད་ལ་རིག་གནས་བཅུའི་གཞུང་དང་བསྟན་བཅོས་ག་ཚོད་ཅིག་ཡོད་པ་དང་། བྱེ་བྲག་ཏུ་རིག་པའི་གནས་རེ་རེར་ཚད་ལྡན་གྱི་གསུང་རབ་གང་དང་གང་དག་ཡོད་ཅེ་ན། ལ་ལ་ནི་ཆོས་ཀྱི་གྲུབ་མཐའི་ལྟ་བ་ཐ་དད་པའི་དབང་གིས་ཀུན་གྱིས་ཁས་ལེན་པ་་ཞིག་བརྗོད་དཀའ་ཞིང་། ཁ་ཤས་ནི་ཡུལ་དང་དུས་ཀྱིས་བསྐལ་པས་གསེར་4

ཡིན་ཡང་བོང་བ་བཞིན་དུ་མུན་རྡུལ་གྱི་ཁྲོད་དུ་ལུས་ཏེ་ཁྱབ་གདལ་དུ་མ་་་་་སོང་ལ། འགའ་ཞིག་ནི་ཆོས་རྒྱུན་མི་གཅིག་པའི་དབང་གིས་ཞེན་རིས་ཀྱི་ཕྱོགས་སུ་འཁྱེར་བའང་ཡོད་པ་བཅས་ཀྱིས་རྐྱེན་བྱས་པས། འདི་ནི་འདི་དང་འདིའོ། །དེ་ནི་དེ་དང་དེ་དག་གོ་ཞེས་གདེང་ཆོད་པའི་ལན་གསལ་བོ་ཞིག་གདབ་དཀའ་བ་ནི་གཞན་གྱི་ཁྲེལ་བའི་གཞི་རུ་མི་འགྱུར་གྲང་སྙམ་སྟེ། གཞི་ནས་བོད་ཀྱི་རིག་གནས་བཅུའི་དཔེ་ཚོགས་ཤིག་བསྒྲིག་པའི་འཆར་གཞི་་་ཞིག་བཀོད་པ་ལ།མཚོ་སྔོན་ཞིང་ཆེན་ཡུལ་ཤུལ་ཁུལ་ནང་བསྟན་སློབ་གླིང་གི་འགན་འཛིན་སློབ་དཔོན། སྐྱོ་བྲག་དགོན་པའི་མཁན་པོ། བཀའ་བརྒྱུད་པའི་རང་ལུགས་འཛིན་པ་དམ་ཆོས་ཟླ་བ་ལགས་ནས་བཀའ་བརྒྱུད་པའི་རིག་་་་་གཞུང་དཔེ་ཚོགས་ཤིག་བསྒྲིག་རྒྱུའི་དགོངས་བཞེད་ཐོག་མར་བཏོན་པ་དེ་་་འདི་ག་དཔེ་སྐྲུན་ཁང་གི་འཆར་གཞི་དང་མ་གྲོས་རང་མཐུན་བྱུང་བའི་ཁར།རྩོམ་སྒྲིག་པ་སྐལ་བཟང་ལྷ་མོ་དང་ལྷུན་གྲུབ་རྡོ་རྗེ་གཉིས་ཀྱིས་བོད་ཀྱི་གྲུབ་་མཐའ་སོ་སོ་ནས་རང་རང་གི་གྲུབ་མཐའ་དེའི་ཚད་ལྡན་མཁས་པས་་་་་་་་་་་བརྩམས་པའི་རིག་གནས་བཅུའི་སྐོར་གྱི་ཚད་ལྡན་བསྟན་བཅོས་ཀྱི་མུ་འབྲེལ་དཔེ་ཚོགས་ཤིག་བསྒྲིག་པའི་ཇུས་གཞི་བཏོན། ཇུས་གཞི་དེ་ཡང་སྔ་ཕྱིར་བཀའ་བརྒྱུད་པའི་མཁས་དབང་ཁྲོ་རུ་ཚེ་རྣམ། དགེ་ལུགས་པའི་མཁས་དབང་ཤར་གདོང་བློ་བཟང་བཤད་སྒྲུབ་རྒྱ་མཚོ། ས་སྐྱ་པའི་མཁས་དབང་ཚུལ་ཁྲིམས་རྒྱལ་མཚན། རྙིང་མ་བའི་མཁས་དབང་དགུ་རོང་རྒྱལ་སྲས་སོགས་གཙོ་མཛད་པའི་མཁས་དབང་རྒན་གཞོན་མི་ཉུང་བ་ཞིག་ལ་སྙན་་་་་སེང་ཕུལ་བ་ན།སྐུ་ལྷན་རྒྱས་ནས་དགྱེས་ཚོར་ཆེན་པོས་རྗེས་སུ་ཡི་རང་དང་།རིན་ཐང་གཞལ་དུ་མེད་པའི་དགོངས་འཆར་དང་གྲོས་གཞི་མི་ཉུང་བ་ཞིག་5

བསྩལ་བས། གཞི་ནས་བཀའ་བརྒྱུད། ས་སྐྱ། དགེ་ལུགས། རྙིང་མ་བཅས་བོད་ཀྱི་གྲུབ་མཐའ་ཆེན་པོ་བཞི་རེ་རེ་ནས་རིག་གནས་བཅུའི་དཔེ་ཚོགས་དེབ་་་་གྲངས་ཉི་ཤུ་སྟེ། ཁྱོན་བསྡོམས་དེབ་གྲངས་བརྒྱད་ཅུ་ལོངས་པའི་མུ་འབྲེལ་དཔེ་ཚོགས་ཆེན་པོ་ཞིག་བསྒྲིགས་ཏེ་པར་དུ་བསྐྲུན་པར་བློ་ཐག་རྦད་དེ་ཆོད་ཅིང་། དཔེ་ཚོགས་ཆེན་པོ་འདིའི་མཚན་བྱང་ལ་བོད་ཀྱི་བཅུ་ཕྲག་རིག་མཛོད་ཆེན་མོ་ཞེས་བཏགས་སོ། །དཔེ་ཚོགས་འདི་ཉིད་རིག་གཞུང་གི་ཆ་ནས་ཚད་ལྡན་ཞིག་ཡོང་བ་དང་། ནང་དོན་གྱི་ཆ་ནས་ཆ་ཚང་བ་ཞིག་ཡོང་བ། ཁེབས་རྒྱའི་ཆ་ནས་རིས་སུ་མ་ཆད་པ་ཞིག་ཡོང་བའི་ཆེད་དུ། དཔེ་ཚོགས་རེ་རེའི་བསྟན་བཅོས་ཀྱི་དཀར་ཆག་ལའང་མཁས་དབང་དུ་མར་དྲི་གཏུག་ཡང་ཡང་བྱས་ཐོག ཐུན་མོང་ནས་གཟབ་ནན་གྱིས་ཞིབ་བཤེར་དང་འདོར་ལེན་བྱས་ཏེ་གཏན་ལ་ཕབ་ཅིང་དཔེ་ཚོགས་སྒྲིག་མཁན་གྱིས་ངལ་བརྒྱ་དང་དུ་བླངས་ཏེ་མ་ཕྱི་འཚོལ་སྡུད་ཀྱི་འོ་བརྒྱལ་ཤིན་ཏུ་མི་ཆུང་བ་མྱངས་པའི་ཚུལ་ལས་་་་་ཁོང་ཚོས་བོད་ཀྱི་རིག་གནས་འཛིན་སྐྱོང་སྤེལ་གསུམ་གྱི་ལས་དོན་རླབས་པོ་ཆེ་དེར་འཆང་བའི་མཚུངས་མེད་ཐུགས་ཞེན་དང་བླ་མེད་ལྷག་བསམ་མངོན་པར་མཚོན་པས་ང་ཚོ་ལ་སེམས་འགུལ་ཆེན་པོ་ཐེབས་ཏེ་བསྔགས་བརྗོད་ཀྱི་མེ་ཏོག་ལན་བརྒྱར་མི་གཏོར་རང་དབང་མེད་པར་གྱུར་ཏོ།།འདི་ག་དཔེ་སྐྲུན་ཁང་གི་བསམ་འདུན་ལྟར་ན། བོད་ཀྱི་གྲུབ་མཐའ་ཆེན་པོ་བཞི་གཙོ་བྱས་པའི་མུ་འབྲེལ་དཔེ་ཚོགས་འདི་ཉིད་ལས་གྲུབ་པའི་་་་བཅུ་ཕྲག་རིག་མཛོད་ཆེན་མོ་འདིས་ད་གཟོད་བོད་ཀྱི་རིག་གནས་བཅུའི་སྤྱི་ཁོག་ཙམ་རྒྱལ་ཁབ་ཕྱི་ནང་གི་རིགས་སོ་སོའི་ཀློག་པ་པོའི་སྤྱན་ལམ་དུ་བསྟར་ཐུབ་ཅིང་། དཔེ་ཚོགས་འདིས་ད་གཟོད་ཅུང་ཆ་ཚང་ལ་བྱེ་བྲག་གི་ཁྱད་ཆོས་6

སམ་ཡོན་ཏན་མ་ཉམས་པའི་སྒོ་ནས་བོད་ཀྱི་རིག་གནས་བཅུ་རྒྱུན་འཛིན།གསར་གཏོད། དར་སྤེལ་གྱི་བཤུལ་ལམ་མངོན་པར་གསལ་བ་ཞིག་མཚོན་ཐུབ་པས་བསླབ་སྦྱང་བྱེད་མཁན་ཞིག་ཡིན་ན་དཔེ་ཚོགས་འདིས་ཁྱོད་ལ་་་་་རིག་གནས་བཅུའི་ཤེས་བྱའི་བང་མཛོད་ཆེན་པོ་ཞིག་གཏད་པ་ཡིན་པས།ཁྱོད་ཀྱི་འདོད་པའི་རེ་བ་ཡིད་བཞིན་དུ་བསྐང་ཐུབ་པར་གདོན་མི་ཟ་ཞིང་།ཞིབ་འཇུག་བྱེད་མཁན་ཞིག་ཡིན་ན་དཔེ་ཚོགས་འདིས་ཁྱོད་ལ་རིག་གནས་་བཅུའི་ཟབ་གཏེར་ཆེན་པོ་ཞིག་གཏད་པ་ཡིན་པས། ཁྱོད་ཀྱིས་བརྩོན་འགྲུས་ཀྱིས་སྔོགས་ལ་བློ་རིག་གིས་གཤོར་དང་། དགོས་འདོད་ཀྱི་ནོར་བུ་རིན་པོ་ཆེ་མི་རྙེད་པའི་འོས་ཅི་ཡང་མ་མཆིས་སོ། །ཡང་ན་གལ་ཏེ་ཁྱེད་ནི་བསྟན་བཅོས་སྡུད་ཉར་ལ་དགའ་བའི་རིག་གནས་པ་ཞིག་ཡིན་ན། དཔེ་ཚོགས་འདིས་ཁྱོད་ལ་བོད་ཀྱི་མཁས་པ་སོ་སོའི་མཛད་ཆོས་གྲགས་ཅན་རྣམས་ཕྱོགས་གཅིག་ཏུ་འདུས་པའི་དཔེ་ཆའི་བང་མཛོད་ཆེན་པོ་ཞིག་གཏད་པ་ཡིན་པས།ཁྱོད་ཀྱི་རེ་བ་ལྷུན་གྱིས་གྲུབ་པ་མ་ཡིན་ནམ། རྒྱུ་མཚན་དེའི་ཕྱིར་བོད་ཀྱི་རིག་གནས་ལ་དགའ་ཞེན་བྱེད་མཁན་རྣམས་ཀྱིས་དཔེ་ཚོགས་འདི་ཉིད་ལ་ཡིད་དབང་ཏོག་ཙམ་གཏོད་ཅིག་དང་། ཤེས་རིག་ལྡན་པའི་མི་རིགས་བགྲེས་པོ་ཞིག་གི་རིག་པའི་གཟི་དཔལ་དང་ངོ་མཚར་བའི་ཡོན་ཏན་གསང་བ་མཐའ་དག་འདི་ན་གདའོ།།གལ་ཏེ་ཁྱོད་ལ་དཔེ་ཚོགས་འདི་ཉིད་ཚར་གཅིག་འབྱོར་བ་ཡིན་ན།ཁྱོད་ལ་བོད་ཀྱི་རིག་གནས་བཅུའི་ནོར་བུ་ཆེན་པོ་ཞིག་བདག་གིར་འཐོབ་པ་དང་གཉིས་སུ་མ་མཆིས་པའི་བློ་ཚིམ་ཆོག་ཆོག་ཡིན་ཞེས་སྨྲ་བར་སྤོབས་སོ།།དཔེ་ཚོགས་འདི་འདྲ་ཆེན་པོ་ཞིག་བསྒྲིགས་ཏེ་པར་དུ་བསྐྲུན་པ་ནི་་་་་་ཐེངས་དང་པོ་ཡིན་ཞིང་། ཉམས་མྱོང་ཞན་ལ་གང་ཅིའི་མཐུན་རྐྱེན་འཛོམས་7

མིན་གྱི་དབང་གིས་གྲུབ་མཐའ་རེ་རེའི་དཔེ་ཚོགས་ཀྱི་ནང་ནས་ལ་ལར་ཚད་ལྡན་ཡིན་མིན་གྱི་ཐེ་ཚོམ་དང་ཐ་ན་འདོད་ཚུལ་མི་མཐུན་པའི་གནས་ཚུལ་་་འབྱུང་སྲིད་ཅིང་། ལ་ལར་ལྟ་བའི་དབང་གིས་གཞན་དང་གཞན་ལ་ཕོག་ཐུག་འབྱུང་བའི་ནང་དོན་ཡང་ཏོག་ཙམ་རེ་ཅིས་ཀྱང་ཡོད་ངེས་ཡིན་ན་དེ་དག་ནི་སྔར་འདས་ཀྱི་ལོ་རྒྱུས་ཤིག་ཡིན་པའི་ངོས་ནས་བཤད་ན་སོར་བཞག་མི་བྱེད་ཀ་མེད་ཡིན་པས། ཀློག་མཁན་ཚོས་ཀློག་པའི་ཚེ་ན་ལོ་རྒྱུས་ཀྱི་ལྟ་བ་ཡང་དག་ཅིག་བཟུང་ནས་བརྟག་གཞིགས་དང་ཞིབ་འཇུག་བྱ་ལ། དགེ་སྐྱོན་གང་ཡིན་ཡང་བོད་ཀྱི་རིག་གནས་སྤྱི་ལ་ཕྱར་བ་གྲུ་འདེགས་ཀྱི་དགེ་ཚོགས་སུ་མཐོང་་་ནས་ཐུགས་འཁུར་དང་རྒྱབ་སྐྱོར་གནང་བར་འཚལ་ཞིང་ལྷག་བསམ་རྣམ་་་པར་དག་པའི་དགོངས་འཆར་ལྷུགས་སྩོལ་ཡོད་པ་ཞུ་ཞུ་ཞེས་ལག་པའི་སྙིམ་པ་སྙིང་གར་སྦྱར་ནས་ཞུས་པ་ལགས་ཏེ། དགེ་བ་འདིས་ཀྱང་བོད་ཀྱི་རིག་གནས་བཅུའི་ཀླུང་རྒྱུན་ཆད་མེད་རྟག་ཏུ་འབབ་ཅིང་དབྱར་མཚོ་བཞིན་་་་་་འཕེལ་ཞིང་རྒྱས་པར་གྱུར་ཅིག་ཅེས་གཙོ་སྒྲིག་པའི་མིང་ཙམ་འཛིན་པ་་་་་་་་སངས་རྒྱས་ནས་ཟླ་ཚེས་བཟང་པོ་ལ་བྲིས།8

སྒྲིག་པ་པོའི་གཏམ།དེ་ཡང་གངས་ཅན་བོད་ཀྱི་ལྗོངས་འདིར་སྟོན་མཆོག་ཤཱཀྱའི་རྒྱལ་པོའི་བསྟན་པ་མདོ་སྔགས་བཀའ་བསྟན་འགྱུར་རོ་ཅོག་དང་། བོད་རང་གི་རིས་མེད་མཁས་གྲུབ་རིམ་བྱོན་སོ་སོའི་གསུང་རབ་རི་བོའི་གཏོས་དང་མཉམ་པ་ཀུན་གྱི་བརྗོད་དོན་བཅུ་ཕྲག་རིག་པའི་གནས་ལ་མ་འདུས་པ་མེད་པས་དེ་་་དག་ཉམས་པ་སོར་ཆུད་མི་ཉམས་གོང་འཕེལ་གྱི་ཕྱིར་དུ། ཐོག་མར་དཔལ་མཉམ་མེད་འགྲོ་མགོན་བཀའ་བརྒྱུད་པ་ཞེས་བརྒྱུད་པ་ཁུངས་བཙུན་ཞིང་་་བརྒྱུད་འཛིན་ལུང་གིས་བསྔགས་པ་ལྟ་སྒོམ་སྤྱོད་འབྲས་བཤད་སྒྲུབ་ལས་་་་་་གསུམ་སོགས་ཀྱིས་ཁྱད་པར་འཕགས་པའི་མཁས་གྲུབ་གསེར་གྱི་ཕྲེང་བ་་་་་་རྣམས་ཀྱི་གསུང་རབ་བགྲང་འདས་བཞུགས་པ་ལས་སྐབས་འདིར་ཐུན་མོང་དང་ཐུན་མིན་མདོ་སྔགས་ཀྱི་རིག་གཞུང་དགོངས་འགྲེལ་ཚོགས་བཤད་འོས་པ། སི་ཏུ་པཎ་ཆེན་གྱི་སུམ་རྟགས་དང་དབྱངས་ཅན་སྒྲ་མདོ། དཔལ་ཁང་ལོ་ཙཱའི་དག་ཡིག ཀརྨ་ལྷག་བསམ་སྡེབ་སྦྱོར། ཁམས་སྤྲུལ་སྙན་ངག རྗེ་འཕྲིན་ལས་པའི་མངོན་བརྗོད། སངས་རྒྱས་རྡོ་རྗེའི་ཟློས་གར། དེའུ་དམར་བསྟན་འཛིན་ཕུན་ཚོགས་ཀྱི་བཟོ་གནས། དཔའ་བོ་གཙུག་ཕྲེང་དང་ཀརྨ་ངེས་ལེགས་ཀྱི་རྩིས་དཀར་ནག བཀྲ་འབུམ་པའི་རྒྱུད་བཞི། ཆོས་གྲགས་རྒྱ་མཆོའི་ཚད་མ། དྭགས་པོའི་ལམ་རིམ་ཐར་རྒྱན་དང་དཔའ་བོ་གཙུག་ལག་ཕྲེང་བའི་སྤྱོད་འཇུག འབྲུག་པད་དཀར་སྡོམ་གསུམ། ཀུན་མཁྱེན་མི་བསྐྱོད་རྡོ་རྗེའི་དབུ་ཕར་འདུལ་མཛོད།བུ་སྟོན་ཀུན་བཏུས། རང་བྱུང་རྡོ་རྗེའི་ཆོས་དབྱིངས་1

བསྟོད་འགྲེལ། ཀོང་སྤྲུལ་རྒྱུད་བླ། འབྲི་གུང་ཆོས་གྲགས་བསྟན་དགོངས་གཉིས། བུ་སྟོན་ཐམས་ཅད་མཁྱེན་པའི་རྒྱུད་སྡེའི་སྤྱི་རྣམ་དང་། བདེ་དགྱེས་གསང་གསུམ་འགྲེལ་པ། རང་བྱུང་རྡོ་རྗེའི་ཟབ་མོ་ནང་དོན། དྭགས་པོ་བཀྲ་ཤིས་རྣམ་རྒྱལ་ཕྱག་ཆེན་སོགས་ཀྱི་གཞུང་འགྲེལ་རྒྱས་བསྡུས་འཚམ་པ། བསྡུ་བྱ་མདོ་སྔགས་རིག་གནས་དང་བཅས་པ། སྡུད་བྱེད་གླེགས་བམ་ཉི་ཤུ། བསྡུ་ཚུལ་གང་ཟག་རིམ་འཇུག་གི་སློབ་ཁྲིད་འགྲོས་ལྟར་ཕྱོགས་བསྒྲིགས་བྱས་ཡོད།དེང་དུས་མཁས་པའི་དབང་པོ་ཁྲོ་རུ་ཚེ་རྣམ་དང་གྲུབ་རིགས་ཁྱུ་མཆོག་རྣམ་གཉིས་ཀྱིས་བཀའ་ཡི་སློབ་སྟོན། འཛམ་གླིང་རོགས་པ(20224)ཚོགས་པའི་དབུ་ཁྲིད་ཨ་དཀོན་རིན་པོ་ཆེས་དངུལ་གྱི་འགྲོ་སོང་། མཁན་དཔའ་བརྟན་གྱིས་ལས་མའི་རོགས་པ་རྒྱ་ཆེར་གནང་བར་བརྟེན་བྱ་བ་འདི་སྤྱི་ལོ༡༩༩༨ ༡ ༨ཉིན་དབུ་བརྩམས་ཏེ་ད་བར་མི་ལོ་གསུམ་གྱི་རིང་དུ་ལྷ་སར་ལན་གཉིས། ཙཱ་རི། སི་ཁྲོན་ཁྲིན་ཏུ། ཆབ་མདོ། སྡེ་དགེ་རྣམས་སུ་ལན་རེ་རེ། ཟི་ལིང་དུ་ལན་བཅུ་ཙམ་སོང་སྟེ། དཔེ་སྐྲུན་ཁང་ལ་འབྲེལ་གཏུགས།མཁན་སྤྲུལ་བཅུ་ཕྲག་གཉིས་ལས་མ་ཕྱི་གཡར་འཚོལ། མ་དངུལ་སློང་མོ། ཡི་གེ་སྒྲིག་ཞུས་ཀྱི་བྱ་བས་བྲེལ་ཞིང་ཉིན་མོ་ཟས་དང་མཚན་མོ་གཉིད་ཀྱང་གོ་་བཀག་སྟེ་དག་སྒྲིག་པར་སྐྲུན་བྱས་པ་ལ་ཁྱེད་རྒྱ་ཆེའི་དཔྱོད་ལྡན་རྣམས་དང་ཁྱད་པར་དུ་ཕ་རྗེས་བུ་འཇུག་ཡ་རབས་དམ་པའི་སྤྱོད་པ་རང་མེ་ཏོག་ཕོག་་པའི་ལྷ་སྐལ་བཀའ་བརྒྱུད་པའི་ཐོས་བསམ་པ་རྣམས་ཀྱིས་གཞུང་བཟང་འདི་དག་ལ་འཆད་ཉན་ཡང་ཡང་གནང་བར་མཁྱེན་མཁྱེན།འདི་ལྟར་ཕྱོགས་བསྒྲིགས་འགྲེམ་སྤེལ་སྐབས་ལྷག་བསམ་ཟོལ་མེད་ཀྱིས་བློ་ནུས་འབྱོར་ཚོད་དང་བསྟུན་ནས་ལོ་གྲངས་དུ་མར་དཀའ་ལས་སྡུག་རུས་2

བྱས་ཀྱང་འཇོག་འོས་པའི་མ་ཕྱིའི་གཞུང་ལ་ལ་མ་རྙེད། ལ་ལར་ལྡེབ་ཆད་ཡོད་ཀྱང་བསྐང་ཐབས་མ་བྱུང་།ལ་ལར་གསལ་མི་གསལ་འདྲ་མིན་མཆིས།ཞུ་དག་བྱེད་སྐབས་འདིར་གནའ་དཔེའི་ཕྲད་རྙིང་མང་བ་སོར་བཞག་དང་་ཡིག་ནོར་ཡིན་ངེས་པ་རྣམས་དག་བཅོས་གང་ཐུབ་ཀྱིས་ལན་གྲངས་མང་་་་་པོར་ཞུས་ཀྱང་བློ་མིག་གིས་རྩད་མ་ཆོད་པའི་འགལ་འཁྲུལ་གང་མཆིས་་་་་་་མཁྱེན་ལྡན་གཟིགས་པ་པོ་རྣམས་ལ་སྙིང་ནས་མཐོལ་བས་བཟོད་གསོལ་དང་བཞེས་ལེགས་སྤེལ་ཉེས་འགོག་གི་དགོངས་འཆར་ལྷུགས་སྩོལ་གནང་་་་བར་ཞུ་ཞུ།གཞུང་འདི་འཆད་ཁྲིད་གནང་བའི་སློབ་དཔོན་རྣམས་ལ་ཚར་རེ་ལེགས་་འབུལ་ཞུ་ངེས་ཡིན། ཞེས་བོད་རབ་རྒྱན་ལྕགས་སྦྲུལ་ལོའི་མགོ་ཟླའི་རྒྱལ་བ་གཉིས་པར་དཔལ་མཉམ་མེད་བཀའ་བརྒྱུད་པའི་གྲལ་མཐར་ཞུགས་ཤིང་ཡུལ་ཤུལ་ཁུལ་ནང་བསྟན་སློབ་གླིང་གི་མཁན་མིང་འཛིན་པ་སྐྱོ་བྲག་དམ་་་་ཆོས་ཟླ་བ་ནས་ཟི་ལིང་གྲོང་ཁྱེར་དུ་བྲིས།

གཞུང་འདིའི་མཚམས་སྦྱོར་མདོར་བསྡུས།ཁྲོ་ཕུ་བུ་སྟོན་ཐམས་ཅད་མཁྱེན་པའི་མཛད་བསྡུས་དཔེ་ཚོགས་འདིའི་པོད་བཅུ་བདུན་པར་གསལ། ཁོང་གི་གསུང་རྩོམ་པོད་སུམ་ཅུར་ཉེ་བ་ལས་མངོན་པ་ཀུན་བཏུས་ཀྱི་ཊཱི་ཀ་རྣམ་བཤད་ཉི་མའི་འོད་ཟེར་ཞེས་པ་འདི་ནི།འཕགས་པ་ཐོགས་མེད་ཞབས་ཀྱིས་གདུལ་བྱའི་གནས་ལ་མཁས་པའི་ཤེས་་་རབ་བསྐྱེད་པའི་ཆེད་དུ་མངོན་པ་སྟོང་ཕྲག་བརྒྱ་པ་ལ་སོགས་པ་མདོ་ཀུན་་་ལས་སྙིང་པོར་བཏུས་པ། སྡོམ་རྣམ་གཉིས་ཀྱི་ཡ་རྒྱལ། ཐེག་པ་ཐུན་མོང་བའི་སྡོམ། མངོན་པ་ཀུན་ལས་བཏུས་པ་ཞེས། ཉན་ཐོས་དང་ཐུན་མོང་དུ་ཕྱི་རོལ་གྱི་རྣམ་པར་བཞག་པ་དང་། རྣལ་འབྱོར་སྤྱོད་པ་དང་ཐུན་མོང་དུ་མཚན་ཉིད་རྣམ་པ་གསུམ་དང་རྣམ་པར་ཤེས་པ་ཚོགས་བརྒྱད་ལ་སོགས་པའི་རྣམ་པར་བཞག་པ། བརྗོད་བྱ་མཚན་ཉིད་ཀུན་ལས་བཏུས་པ་དང་། བདེན་བཞི་རྣམ་པར་ངེས་པ་དང་། ལུང་དང་རྟོགས་པའི་ཆོས་རྣམ་པར་ངེས་པ་དང་།ཐོབ་བྱ་འཐོབ་བྱེད་རྣམ་པར་ངེས་པ་དང་། འབེལ་བའི་གཏམ་རྣམ་པར་ངེས་པ་ལྔ་ཡི་བསྟན་དོན་རྩོམ་པ་པོ་གྲུབ་མཐའི་ཕྱོགས་འཛིན་ཕྲག་དོག་་་་་་་གཞན་དབང་གང་གིས་མ་བསླད་པར་འཕགས་བོད་མཁས་དགུའི་ལེགས་་་་བཤད་ཀུན་གྱི་ཉིང་བཅུད་བཏུས་པའི་གཞུང་མཆོག་རྒྱས་བསྡུས་འཚམས་པ་ཐར་འདོད་བསྐལ་བཟང་དབུལ་བ་སེལ་བའི་ནོར་བུ་ཞིག་གོ་ཞེས་སྒྲིག་པ་པོ་སྐྱོ་བྲག་དམ་ཆོས་ཟླ་བ་ནས།

དཀར་ཆགཆོས་མངོན་པ་ཀུན་ལས་བཏུས་ཀྱི་ཊཱི་ཀ་རྣམ་བཤད་ཉི་མའི་འོད་ཟེར་ཞེས་བྱ་བ་བཞུགས་སོ།།་་་་་་་་་་་་་་་་་་་་་་་་་་་་་་་་་་་་་་་་་་་་་་་་(1)བསྟན་བཅོས་རྩོམ་པ་ལ་འཇུག་པའི་ཡན་ལག་་་་་་་་་་་་་་་་་་་་་་་་་་་་་་(3)ཀུན་ལས་བཏུས་དང་པོ། མཚན་ཉིད་ཀུན་ལས་བཏུས་བཤད་པ། (15)ཀུན་ལས་བཏུས་གཉིས་པ།བདེན་པ་རྣམ་པར་ངེས་པའི་བཤད་པ། (357)ཀུན་ལས་བཏུས་གསུམ་པ།ཆོས་རྣམ་པར་ངེས་པའི་བཤད་པ།་་་་་་་་་(595)ཀུན་ལས་བཏུས་བཞི་པ། འཐོབ་པ་རྣམ་པར་ངེས་པའི་བཤད་པ། (633)ཀུན་ལས་བཏུས་ལྔ་པ། འབེལ་བའི་གཏམ་རྣམ་པར་ངེས་པའི་བལ(ཿ།ཿཔ།།་།པ།། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་(715)མཇུག་གི་གཏམ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་(735)

༄ཚོ།།ཆོས་མངོན་པ་ཀུན་ལས་བཏུས་ཀྱི་ཊཱི་ཀ་རྣམ་བཤད་ཉི་མའི་འོད་ཟེར་ཞེས་བྱ་བ་བཞུགས་སོ།།ཁྲོ་ཕུ་བུ་སྟོན་ཐམས་ཅད་མཁྱེན་པས་མཛད།

བསྟན་བཅོས་རྩོམ་པ་ལ་འཇུག་པའི་ཡན་ལག༄༧། །ཆོས་མངོན་པ་ཀུན་ལས་བཏུས་པའི་རྣམ་བཤད་ཉི་མའི་འོད་ཟེར་ཞེས་བྱ་བ། སངས་རྒྱས་ལ་ཕྱག་འཚལ་ལོ། །ཆོས་དབྱིངས་རྣམ་དག་དོན་གཉིས་ཕུན་ཚོགས་རྟེན། །སྡུག་བསྔལ་ཉེར་ཞི་ཞི་བྱེད་དེ་སྟོན་བྱེད། །རྩལ་ལྡན་སླར་མི་ལྡོག་དང་ཞུགས་གནས་བརྒྱད། །རབ་དཀོན་སྐྱབས་མཆོག་གསུམ་ལ་ཕྱག་འཚལ་ལོ། །གདུལ་བྱའི་བློ་ཡི་མུན་སེལ་ཞིང་། །བསྟན་པ་ཉིན་མོར་བྱེད་པའི་དཔལ། །སྲིད་མཚོ་སྐེམ་པའི་ཚ་ཟེར་ཅན། །ཐོགས་མེད་སྐུ་མཆེད་ལ་ཕྱག་འཚལ། །ཐུབ་བསྟན་རིན་ཆེན་འབྱུང་གནས་བདག །གདེངས་ཅན་སྡེ་སྣོད་འཛིན་པའི་རྗེ། །མཨོ་པའི་ཡིད་བཞིན་ནོར་བུ་ཅན། །ཚད་མའི་སྐྱེས་བུ་ལ་བཏུད་ནས། །རང་གི་ལྟ་བའི་མཆོག་འཛིན་སེལ། །ལྷག་པ་ཤེས་རབ་བསླབ་པ་སྒྲུབ། །ཆོས་ལ་རྫོགས་པར་སྤྱོད་བྱེད་པའི། །མངོན་པའི་བསྟན་བཅོས་བཤད་པར་བྱ། །ཕྱོགས་འཛིན་གདོན་གྱིས་མ་ཟིན་ཅིང་། །ཕྲག་དོག་གཞན་དབང་མ་གྱུར་ལ། །གཟུ་བོར་གནས་པའི་དུས་སྐབས་ཅན། །བློ་གྲོས་གསལ་ལྡན་གུས་པས་ཉོན། །དེ་ལ་འདིར་གང་བཤད་བྱའི་ཆོས་ནི། ཆོས་མངོན་པ་ཀུན་ལས་བཏུས་སོ། །དེའི་འབྲེལ་ནི། ཐོགས་མེད་ཅེས་བྱའི་དགེ་སློང་ནི། །བསྟན་བཅོས་དེ་ནི་དོན་ལ་མཁས། །མདོ་སྡེ་ངེས་དོན་དྲང་བའི་དོན། །རྣམ་པ་མང་པོ་རབ་ཏུ་འབྱེད།།ཅེས་ལུང་བསྟན་ཞིང་ས་གསུམ་བརྙེས་པ་དེས།གདུལ་བྱ་ཤེས་བྱའི་གནས་ལ་མཁས་པའི་ཤེས་རབ་བསྐྱེད་པའི་ཆེད་དུ་མངོན་པ་སྟོང་ཕྲག་བརྒྱ་པ་ལ་སོགས་པའི་མདོ་ཀུན་ལས་སྙིང་པོ་བཏུས་པ་འདི་མཛད་དོ། །ཇི་ལྟར་བཤད་ཚུལ་ལ།མཚན་དོན་དང་།མཚན་ཅན་གཞུང་གི་དོན་གཉིས་ལས།དང་3

པོ་ནི། ཆོས་ཡུལ་བཅུ་ལ་འཇུག་ཀྱང་འདིར་ཤེས་བྱ་ནི། རང་གི་མཚན་ཉིད་འཛིན་པས་ཆོས་ཏེ། ཟག་བཅས་ཟག་པ་མེད་ཆོས་རྣམས། །ཞེས་སོ། །མངོན་དུའི་ཕྱིར་དང་ཡང་ཡང་ཕྱིར།།ཟིལ་གནོན་རྟོགས་ཕྱིར་མངོན་པའི་ཆོས།།ཞེས་ཨ་བྷི་མུ་ཁྱ། མངོན་དུ་ཕྱོགས་པ་སྟེ། བདེན་བཞི་དང་། བྱང་ཕྱོགས་སོ་བདུན་དང་། རྣམ་ཐར་སྒོ་གསུམ་སོགས་སྟོན་པས་མྱང་འདས་ལ་མངོན་དུ་ཕྱོགས་པས་དང་།ཨ་བྷི་ཀྵ་ཎ།ཡང་ཡང་སྟེ།ཆོས་རེ་རེ་ལའང་གཟུགས་ཅན་ཡིན་མིན་དང་།བསྟན་དུ་ཡོད་མེད་ཀྱི་བྱེ་བྲག་སོགས་ཀྱིས་ཡང་ཡང་སྟོན་པས་དང་།ཨ་བྷི་བྷུ། ཟིལ་གནོན་ཏེ། བརྩད་པ་དང་རྩ་གཞི་སོགས་ཀྱི་སྒོ་ནས་ཕས་རྒོལ་ཟིལ་གྱིས་གནོན་པས་དང་།ཨ་བྷི་ས་མ་ཡ།མངོན་རྟོགས་ཏེ།འདིས་མདོ་སྡེའི་དོན་མངོན་པར་རྟོགས་པར་བྱེད་པས་སོ། །དེ་མངོན་པའི་སྡེ་སྣོད་ཀྱི་ངེས་ཚིག་ཡིན་ལ། མཚན་ཉིད་པ་ནི། དོན་དམ་པའི་ཆོས་མྱང་འདས་སམ། ཆོས་ཀྱི་མཚན་ཉིད་ལ་མངོན་དུ་ཕྱོགས་པས་མངོན་པ་སྟེ། མངོན་པ་མཚན་ཉིད་པའི་མཚན་ཉིད་ནི། ཟག་མེད་ཀྱི་ཤེས་རབ་རྗེས་འབྲངས་དང་བཅས་པ་སྟེ། ཟག་མེད་ནི། ཉོན་སྒྲིབ་ཀྱི་ཟག་མེད་དེ། འཁོར་དང་བཅས་ན། ཕུང་པོ་ལྔའམ་བཞིའོ།།བཏགས་པ་བ་ལ་རྟོགས་པ་དང་།གཞུང་གིས་བསྡུས་པ་གཉིས་ལས།དང་པོ་ནི། ཟག་མེད་ཀྱི་ཤེས་རབ་ཀྱི་རྒྱུར་གྱུར་པའི་ཟག་བཅས་ཀྱི་ཤེས་རབ་རྗེས་འབྲངས་དང་བཅས་པ་སྟེ།ཐོས་བསམ་སྒོམ་པ་དང་།སྐྱེས་སྟོབས་ཀྱི་ཤེས་རབ་སྟེ། འཁོར་དང་བཅས་ན། གཟུགས་ན་བསམ་གཏན་གྱི་སྡོམ་པ་རྗེས་སུ་འབྲངས་པས་ཕུང་པོ་ལྔ། གཟུགས་མེད་ན་བཞི་ཡིན་ཟེར་རོ། །གཉིས་པ་ནི།ཆོས་མངོན་པ་སྟོན་བྱེད་ཀྱི་བསྟན་བཅོས་ཏེ། ཁ་ཅིག རྗེས་འབྲང་འདོད་མི་འདོད་ལུགས་གཉིས་སུ་སྨྲ་ཡང་། འདིར་མདོ་སྡེ་པ་ལྟར་ན། གཟུགས་སེམས་4

ཙམ་པ་ལྟར་ན། འདོད་པའི་དོན་གྱི་རྣམ་པའི་རྗེས་སུ་འཇུག་པའི་ཉན་པ་པོའི་རྣམ་རིག་གི་ཚོགས་སུ་འདོད་ལ།གྲོགས་ཀྱིས་བསྡུས་ན། ཕུང་པོ་ལྔའོ།།དེ་གཉིས་ཀ་ཡང་ཟག་མེད་ཀྱི་ཤེས་རབ་ཐོབ་པར་བྱ་བའི་ཕྱིར་དེའི་ཚོགས་སུ་་་གྱུར་པས་མངོན་པ་མཚན་ཉིད་པའི་རྒྱུ་ཡིན་པའི་ཕྱིར་མངོན་པ་སྟེ། ཆོས་མངོན་ཤེས་རབ་དྲི་མེད་རྗེས་འབྲང་བཅས།།དེ་ཐོབ་བྱ་ཕྱིར་གང་དང་བསྟན་བཅོས་གང་། །ཞེས་སོ། །གཉིས་པ་ལ། བསྟན་བཅོས་ཀྱི་དགོས་དོན་དགོས་འབྲེལ་དང་། བསྡུས་དོན་ལུས་རྣམ་གཞག་དང་། ཚིག་དོན་ཡན་ལག་རྒྱས་བཤད་གསུམ་གྱི་དང་པོ་ནི། རྩ་བར་དངོས་སུ་མེད་ཀྱང་འགྲེལ་པས་ཁ་བསྐངས་ཏེ་བཤད་པ་ལ།དགོས་བསྡུས་ཚིག་གསུམ་གྱི་དང་པོ་ནི།ཁ་ཅིགརྟོག་ལྡན་བསྟན་བཅོས་ལ་དགོས་པ་ཡོད་ལས་ཆེ་ཞེས་ཐེ་ཚོམ་སྐྱེ་བ་དགོས་པ།དེས་དོན་དུ་གཉེར་བྱ་བསྟན་བཅོས་ལ་འཇུག་པ་ཉིང་དགོས་ཏེ། ཞིང་པ་བཞིན་ཞེས་དང་། ཁ་ཅིག བསྟན་བཅོས་ཀྱི་བཤད་བྱ་དང་འབྲས་བུ་དང་ཐབས་མིན་པའི་དོགས་པ་བསལ་ནས་ཉན་པ་པོ་སྤྲོ་བ་བསྐྱེད་པའི་དོན་དུའོ། །ཞེས་དང་།ཁ་ཅིག བསྟན་བཅོས་མཛད་པ་པོ་ལ་ཡིད་ཆེས་པས་དགོས་འབྲེལ་བཞི་ལ་ཡང་ངག་གི་སྒོ་ནས་ཡིད་ཆེས་ཀྱི་ངེས་པ་སྐྱེ་ཞེས་བཞེད་པས་རྣམ་་་་་བཅད་ལ་བསྟན་བཅོས་ལ་དགོས་པ་སོགས་མེད་སྙམ་པ་ལྡོག་ནས་ཡོངས་་་་་གཅོད་ལ་དགོས་པ་སོགས་ཡོད་རྟོག་གི་ཐེ་ཚོམ་དང་ངེས་པ་སྐྱེས་པ་དགོས་པ་དང་།དེ་ལ་གུས་པས་འཇུག་པ་ཉིང་དགོས་ཏེ།མདོ་དོན་ཆེ་བ་ཉིད་ཐོས་ནས།།ཉན་པ་དང་ནི་འཛིན་པ་ལ། །ཉན་པ་པོ་དེ་གུས་བྱེད་པས། །ཐོག་མར་དགོས་པ་བརྗོད་པར་བྱ།།ཞེས་སོ།།གཉིས་པ་ལ།དགོས་འབྲེལ་བཞི་ངོས་བཟུང་།དེ་ངག་གིས་བསྟན་ཚུལ། བཞིར་གྲངས་ངེས་པ་གསུམ་གྱི་དང་པོ་ལ། དགོས་5

འབྲེལ་ངག་གི་དང་། བསྟན་བཅོས་ཀྱི་དགོས་འབྲེལ་གཉིས་ལས། དང་པོ་ལ།ངག་འདིའི་བརྗོད་བྱ། བསྟན་བཅོས་ལ་དགོས་འབྲེལ་བཞི་ཡོད་པའོ། །དགོས་པ་ཉིང་དགོས་བཤད་ཟིན། འབྲེལ་པ་དགོས་པ་གཉིས་དང་ཚིག་བསྒྲུབ་བྱ་སྒྲུབ་བྱེད་དུ་འབྲེལ་པའོ། །གཉིས་པ་ལ། བསྟན་བཅོས་འདིའི་བརྗོད་བྱ་ཕུང་ཁམས་སྐྱེ་མཆེད་གསུམ་གྱིས་བསྡུས་པའི་ཆོས་ཐམས་ཅད་ཀྱི་རང་སྤྱིའི་མཚན་ཉིད་དོ། །དགོས་པ། འདི་ལས་བརྗོད་བྱ་དེ་བདེ་བླག་ཏུ་རྟོགས་པའོ། །ཉིང་དགོས། དེ་ལ་ཞི་ལྷག་གཉིས་ཀྱིས་རང་གི་དོན་འགྲུབ་ཅིང་འབེལ་གཏམ་གྱིས་གཞན་གྱི་དོན་འགྲུབ་པའོ། །འབྲེལ་པ། བསྟན་བཅོས་དང་དགོས་པ་གཉིས་ཐབས་དང་ཐབས་བྱུང་དུ་འབྲེལ་པའོ། །གཉིས་པ་ལ། གཙོ་ཕལ་གྱི་དངོས་བསྟན་དང་ཤུགས་བསྟན་ལྟར་ན། བསྟན་བཅོས་ཀྱི་སྒྲའི་ཆའི་དགོས་པ་དོན་རྟོགས་པ་ཉིད་ཡིན་པས་དེ་ཡོད་པར་སྒྲ་རང་གིས་འགྲུབ་སྟེ། རང་བརྗོད་བྱ་སྟོན་བྱེད་དུ་གྲགས་པའོ། །དོན་གྱི་ཆ་ལ་དོན་མེད་སྲིད་པས་དེ་ལ་དགོས་པ་མེད་པའི་ཕྱིར་བརྩམ་བྱ་མ་ཡིན་པས་དགོས་པ་བརྗོད་པས་དོན་གྱིས་དགོས་པ་གཙོ་བོར་བརྗོད་ནས་གཞན་རྣམས་ཕལ་པར་སྟོན་གྱི། གཙོ་བོར་སྟོན་ན་དགོས་པ་རྗོད་བྱེད་ཀྱི་ངག་མ་ཡིན་པར་འགྱུར་ཏེ། ངག་གཅིག་གིས་དོན་དུ་མ་གཙོ་བོར་སྟོན་མི་ནུས་པས་སོ། །སྒྲས་ཟིན་མ་ཟིན་ལ་བྱེད་པ་ལྟར་ན། ཕུང་པོ་ཞེས་བརྗོད་བྱ་དང་། མཁས་པའི་ཕྱིར་ཞེས་དགོས་པ་དང་། ཕན་ཡོན་གཉིས་ཐོབ་སྟེ་ཞེས་ཉིང་དགོས་སྒྲས་ཟིན་པས་དངོས་བསྟན་འབྲེལ་པ་སྒྲས་་མ་ཟིན་ཡང་དོན་གྱིས་གོ་བས་ཤུགས་བསྟན་ནོ། །གསུམ་པ་ནི། བསྟན་བཅོས་ལ་འཇུག་པའི་གེགས་བརྗོད་བྱ་སོགས་བཞི་མེད་དོ་ཞེས་དོགས་པ་བཞི་ཡོད་པས་དེ་སེལ་བྱེད་དགོས་འབྲེལ་བཞིར་ངེས་སོ།།གསུམ་པ་ནི།འབྲེལ་པར་ཅིའི་6

ཕྱིར་བསྟན་བཅོས་འདི་བརྩམས་ཤེ་ན།ཕུང་པོ་ལ་སོགས་པ་ལས་བརྩམས་ཏེ།དུ་དང་ཅི་ཕྱིར་ཞེས་བྱ་བ་ལ་སོགས་པ་བསམ་པའི་གནས་རྣམས་ལ་མཁས་་་པར་བྱ་བའི་ཕྱིར་བརྩམས་སོ། །འདི་ལྟར་མཁས་པ་འདིས་ནི། ཕན་ཡོན་རྣམ་པ་གཉིས་འཐོབ་སྟེ། ཡིད་ལ་བྱེད་པའི་ཕན་ཡོན་དང་། འབེལ་བའི་གཏམ་གཏན་ལ་འབེབས་པའི་ཕན་ཡོན་ནོ།།དེ་ལ་ཡིད་ལ་བྱེད་པའི་ཕན་ཡོན་ནི།ཞི་གནས་ཀྱི་རྗེས་སུ་མཐུན་པ་དང་།ལྷག་མཐོང་འཕེལ་བའི་རྗེས་སུ་མཐུན་པར་རིག་པར་བྱའོ། །ཞི་གནས་ཀྱི་རྗེས་སུ་མཐུན་པ་ནི། གནས་འདི་དག་ལ་མཁས་པར་བྱས་པ་ཐེ་ཚོམ་མེད་པས་ཇི་ལྟར་རང་གི་དམིགས་པ་ལ་རྩེ་གཅིག་པའི་་ཚུལ་གྱིས་བདེ་བར་སེམས་མཉམ་པར་འཇོག་པའི་ཕྱིར་ཞི་གནས་ཀྱི་རྗེས་སུ་མཐུན་ནོ། །ལྷག་མཐོང་འཕེལ་བའི་རྗེས་སུ་མཐུན་པ་ནི། རྣམ་པ་མང་པོར་ཤེས་བྱ་ཡོངས་སུ་བརྟགས་པས་ཤེས་རབ་ཁྱད་ཞུགས་པར་འགྲོ་བའི་ཕྱིར་་་་་ལྷག་མཐོང་གི་རྗེས་སུ་མཐུན་ནོ། །འབེལ་བའི་གཏམ་གཏན་ལ་འབེབས་པའི་ཕན་ཡོན་ནི།གནས་འདི་དག་ལ་མཁས་པ་འདྲི་བ་ཐམས་ཅད་ལུང་སྟོན་པའི་མཐུ་དང་ལྡན་པས་མི་འཇིགས་པ་ཐོབ་པར་བལྟའོ། །ཞེས་ཏེ། ཚིག་གི་དོན་ཕལ་ཆེར་གོ་སླ་ལ།ཞི་གནས་ནི།སེམས་གནས་པའི་ཐབས་དགུ་ལ་བརྟེན་ནས་ནང་ཉིད་དུ་སེམས་འཇོག་པ་སྟེ། དེའི་མཚན་ཉིད་ནང་གི་དམིགས་པ་ལ་སེམས་ཉེ་བར་གཏད་པའི་བསམ་གཏན་ངེས་ཚིག ཉོན་མོངས་ཉེ་བར་ཞི་བར་བྱ་བའི་ཕྱིར་གནས་པས།ཞི་གནས་རྣམ་གྲངས།ནང་གི་དམིགས་པ་ལས་སེམས་ཉེ་བར་གཏད་པ་ནི། ཕྱི་རོལ་དུ་མི་གཡེང་བས། གནས་པ། ཤེས་བྱའི་དངོས་པོ་དང་ཆ་མཐུན་པའི་གཟུགས་བརྙན་གྱི་དམིགས་པ་ལ་སེམས་ཏིང་་ངེ་འཛིན་དུ་གནས་པས།ཏིང་ངེ་འཛིན།མཉམ་གཞག་གི་ས་པའི་དམིགས་པ་7

གཅིག་ལ་སེམས་གཏད་པས། རྩེ་གཅིག་པའོ། །དབྱེ་ན། ལོ་ཀ་བའི་ཉེར་བསྡོགས་དང་།གཟུགས་གཟུགས་མེད་ཀྱི་དངོས་གཞི་གཉིས་དང་།འདས་པ།ཉན་རང་དང་། བྱང་སེམས་ཀྱི་ཡིད་བྱེད་ཀྱིས་བསྡུས་པ་གཉིས་ཏེ། ལྔའོ། །ཞི་གནས་དེ་སྐྱེད་ཅིང་ཕན་འདོགས་པས་རྗེས་སུ་མཐུན་པའོ། །ལྷག་མཐོང་གི་མཚན་ཉིད་ཆོས་ཡང་དག་པར་རབ་ཏུ་རྣམ་པར་འབྱེད་པ་སྟེ། ཡང་དག་གནས་པ་ལ་བརྟེན་ནས། །སེམས་ལ་སེམས་ནི་འཇོག་ཕྱིར་དང་། །ཆོས་རབ་རྣམ་པར་འབྱེད་པའི་ཕྱིར།།ཞི་གནས་དང་ནི་ལྷག་མཐོང་ཡིན།།ཞེས་སོ།།ངེས་ཚིག བི་པ་ཤྱ་ན། ལྷག་མཐོང་སྟེ། བི་ཤེ་ཥ། ཁྱད་པར་རམ་ལྷག་པ། པ་ཤྱ་ན།མཐོང་བའམ་ལྟ་བ་སྟེ། ཆོས་ཀྱི་རང་བཞིན་ལྷག་པར་རྟོགས་པའི་ལྟ་བའོ། །དབྱེ་ན། ཇི་སྙེད་ཡོད་པ་དང་། ཇི་ལྟ་བ་བཞིན་ཡོད་པ་དང་། མཚན་མ་ལས་བྱུང་བ་དང་།ཡོངས་སུ་ཚོལ་བ་ལས་བྱུང་བ་དང་།སོ་སོར་རྟོག་པ་སྟེ་ལྔའོ།།དེ་གོང་ནས་གོང་དུ་ཁྱད་པར་དུ་གྱུར་པ་ནི། འཕེལ་བ་ཡིན་ལ། དེའི་རྒྱུའམ་ཐབས་སུ་གྱུར་པས་མཐུན་པའོ།།གཉིས་པ་ལ།སྤྱིར།མདོ་དོན་སྨྲ་བ་དག་གིས་ནི། །དགོས་པ་བསྡུས་པའི་དོན་བཅས་དང་། །ཚིག་དོན་བཅས་དང་མཚམས་སྦྱར་བཅས། །བརྒལ་ལན་བཅས་པས་བསྙད་པར་བྱ། །ཞེས་དང་པོར་བསྟན་བཅོས་ཀྱི་ཆེ་བ་ཐོས་ནས་ཉན་འཛིན་ལ་འབད་པ་བྱེད་པས་དགོས་པ་བརྗོད་པས་དེའི་འབྲས་བུ་ཕུན་ཚོགས་ཤེས་ལ། དགོས་དོན་དེ་ཡང་བསྡུས་དོན་ལས་རྟོགས་པས་དོན་གྱི་དབང་བྱས་ནས་དེ་བརྗོད་དོ། །དེ་ཚིག་དོན་ལས་རྟོགས་པས་བསྡུས་དོན་དང་། ཆོས་ཀྱི་མཚན་ཉིད་དང་དགོངས་པའི་མཚན་ཉིད་ཤེས་པའི་དོན་དུ་དེ་བརྗོད་དོ། །དེའི་གོ་རིམ་མི་འགལ་བ་ནི། མཚམས་སྦྱར་ལས་ཤེས་ལ། རིགས་པ་དང་ངག་སྔ་ཕྱི་མི་འགལ་བ་ནི། བརྒལ་ལན་ལས་ཤེས་8

པས་ཡན་ལག་ལྔས་མདོ་བསྟན་བཅོས་འཆད་དེ།ལྔ་པོ་བསྟན་པ་བྱས་པ་ལས།།འབྲས་བུ་ཕུན་སུམ་དབང་བྱས་དང་།།དེ་བཞིན་བསྡུས་དོན་ལ་སོགས་གསུམ།།འབྲེལ་དང་མི་འགལ་ཤེས་པར་འགྱུར།།ཞེས་སོ།།དེས་ན་ལུས་ཀྱི་དགོས་དོན།བསྡུས་དོན། ཚིག་དོན། སྔ་ཕྱི་འབྲེལ་པས་མཚམས་སྦྱར། བརྒལ་ལན་གྱིས་གཏན་ལ་དབབ་པ་དང་ལྔའི་དང་པོ་ནི། འོག་གི་དོན་ཐམས་ཅད་སྡོམ་གྱིས་བསྡུས་ནས་བསྟན་པས་དཀྱུས་ས་མཐོང་བའི་རྟ་ལྟར་ཉན་པོས་བསྟན་བཅོས་ཀྱི་དོན་བདེ་བླག་ཏུ་རྟོགས་བྱེད་དང་། དེ་མཐོང་བའི་ཁ་ལོ་བ་བཞིན་རྒྱས་བཤད་རྒྱ་ཆེན་པོའི་དོན་མདོ་ཙམ་དུ་ཕྱེ་བས་མ་འཛིངས་པས་འཆད་པོས་་་་བཤད་སླའོ།།གཉིས་པ་ལ།ངོ་བོ།ངེས་ཚིག དབྱེ་བསྡུ་གསུམ་གྱི་དང་པོ།བསྟན་བཅོས་ཀྱི་ལུས་ཀྱི་མཚན་ཉིད། བསྟན་བཅོས་ཀྱི་ཡན་ལག་ཚོགས་པ། དེ་ལ་སྒྲ་དོན་གྱི་ལུས་གཉིས་ཀྱིའང་སྟོན་བྱེད་སྒྲ་དང་། བསྟན་བྱ་དོན་གྱི་ཡན་ལག་ཚོགས་པའོ།།ངོ་བོ་ལྡན་མིན་འདུ་བྱེད་ཚོགས་པའོ།།གཉིས་པ་ནི།ཚིག་དོན་གྱི་ཆ་དུ་མ་བསགས་པའམ། ཚིག་དོན་གྱི་ཡན་ལག་དུ་མ་འདུས་པས་ལུས་ཏེ།ཚོགས་དང་ལུས་དང་འདུས་པ་ནི། །རྣམ་གྲངས་དག་སྟེ་དེ་བཞིན་སྦྱར། །ཞེས་སོ། །གསུམ་པ་ལ། དབྱེ། བསྡུ། ཐ་དད། གྲངས་ངེས་བཞིའི་དང་པོ་ནི། དུ་དང་སོགས་བཅུ་དྲུག་སྟེ། དེ་ལ་དུ་དང་གིས། ཟག་བཅས་ཟག་མེད་དུ་མ་ཕྱེ་བར་ཐམས་ཅད་བསྡུས་ནས་མདོར་བསྟན། གཞན་རྣམས་ཀྱིས་དེ་རྒྱས་པར་འཆད་དེ། ཅི་ཕྱིར་གྱིས། དེའི་གྲངས་ངེས་དགོངས་པ་དང་བཅས་པ་སྟོན། ཉེར་ལེན་གྱིས། ཟག་བཅས་ཟག་མེད་དུ་འབྱེད། མཚན་ཉིད་ཀྱིས། དེའི་མཚན་ཉིད་བཀོད་ནས་དེ་སྔོན་དུ་འགྲོ་བའི་རྣམ་གཞག་གིས་གཏན་ལ་འབེབས། རྣམ་གཞག་གི་གོ་རིམ་ངེས་པ་གོ་རིམ་གྱིས་སྟོན།དེ་ལ་བལྟོས་པའི་སྒྲའི་དོན་དང་།9

དོན་མཚོན་བྱེད་ཀྱི་དཔེ་དང་། དབྱེ་བས་ཆོས་གསུམ་གྱི་རྣམ་དབྱེ་དང་། དེ་སྔོན་དུ་འགྲོ་བའི་ཕན་ཚུན་བསྡུ་བ་དང་། བསྡུ་བ་གཏན་ལ་འབེབས་པ་རྣམས་ཀྱིས། མཚུངས་ལྡན་དང་། མཚུངས་ལྡན་བཞིན་དེའི་འཕེལ་འགྲིབ་ཀྱི་གནས་སྐབས་ལྡན་པ་དང་།བདེན་པས།དེ་རྣམས་བསྟན་བྱ་བདེན་བཞི་དང་།།ཆོས་ཀྱིས།དེ་དག་སྟོན་བྱེད་ཀྱི་ཆོས་བརྗོད་བྱ་དང་བཅས་པ་དང་།ཐོབ་པས།ཆོས་ཀྱི་འབྲས་བུ་ཐོབ་བྱེད་གང་ཟག་དང་བཅས་པ་དང་།འབེལ་གཏམ་གྱིས།དེ་དག་འཆད་ཚུལ་རྣམས་འཆད་པས་སོ། །གཉིས་པ་ནི། རྐང་པ་དང་པོ་ལྔས་མཚན་ཀུན་དང་། དེ་ནས་བཞིས་རྣམ་ངེས་ཀུན་བཏུས་ཀྱི་ལུས་སོ། །གསུམ་པ་ནི། ཆོས་བཅུ་དྲུག་པོའི་རྗོད་བྱེད་རྣམས་ཐ་དད། བརྗོད་བྱ་རྣམས། དུ་དང་གི་བརྗོད་བྱ་ལས་ཐ་དད་དུ་མེད་དོ།།བཞི་པ་ནི།བཅུ་དྲུག་པོ་གཉིས་སུ་འདུས་ཏེ།གཏན་ལ་དབབ་བྱ་དང་།འབེབས་བྱེད་དོ།།དང་པོ་ལ།དམིགས་ཡུལ།སྤྱོད་པ།སྤྱད་འབྲས་གསུམ་དུ་ངེས། དང་པོ་ལ། ཐོས་བསམ་དང་། སྒོམ་པའི་དམིགས་པ་གཉིས་སུ་ངེས།དེའི་དང་པོ་ལ།ཇི་སྙེད་ཇི་ལྟ་བ་གཉིས་སུ་ངེས།དང་པོ་ལ།མཚན་གཞི། མཚན་ཉིད། དེ་ལྟར་བརྗོད་པའི་རྒྱུ་གསུམ་དུ་ངེས་ཤིང་། དེའི་དང་པོ་དུ་སོགས་ཀྱིས།ངོ་བོ་གྲངས་ངེས་དམིགས་བསལ་དང་བཅས་པ་སྟོན།གཉིས་པ་མཚན་ཉིད་ཀྱིས།ངོ་བོ་དང་རྣམ་གཞག་གི་ཁྱད་པར་སྟོན་པ་གཉིས་སུ་ངེས། གསུམ་པ་གོ་རིམ་དང་མིང་དེ་ལྟར་བརྗོད་པའི་རྒྱུ་གོ་རིམ་དོན་གཉིས་སུ་ངེས། གཉིས་པ་ཇི་ལྟ་བ་ཆོས་ཉིད་བདག་མེད་དཔེའི་སྒོ་ནས་སྟོན་པ་དཔེ་དང་། རབ་ཏུ་ཕྱེ་ནས་སྟོན་པ་དབྱེ་བ་སྟེ། གཉི་གས་བདག་མེད་སྟོན་པས་སོ། །གཉིས་པ་ལ། ཞི་ལྷག་གི་དམིགས་པ་གཉིས། དང་པོ་ལ་གཉིས་ལས།དམིགས་པ་བསྡུས་པ་སྟེ།མངོན་པར་བསྡུས་པ་ལ་སེམས་འཇོག་པའོ།།རྣམ་པ་་10

བདག་མེད་དང་། མི་རྟག་པའི་རྣམ་པ་མཚུངས་ལྡན་དང་ལྡན་པ་སྟེ། བདག་དང་། རྟག་འཛིན་གྱི་གཉེན་པོར་བཤད་པས་སོ། །གཉིས་པ་བདེན་དང་གིས་བསྟན་བྱ་བདེན་བཞིའོ། །སྤྱོད་པ་ནི། ཆོས་ཏེ། དེས་ཐོས་བསམ་སྒོམ་གསུམ་བྱ་ཡུལ་གསུང་རབ་བཅུ་གཉིས་སྡེ་སྣོད་གསུམ་དུ་བསྡུ་བ་དང་བཅས་པ་དང་།དེ་ལ་ཐོས་བསམ་སྒོམ་གསུམ་གྱིས་སྤྱད་པས་མངོན་རྟོགས་སྐྱེ་ཚུལ་ཕན་ཡོན་དང་བཅས་པ་བསྟན་པས་སོ། །འབྲས་བུ་ཐོབ་པ་སྟེ། གང་ཟག་གང་ཐོབ་པའི་མངོན་རྟོགས་ཡོན་ཏན་དང་བཅས་པ་སྟོན་པས་སོ། །གཉིས་པ་འབེལ་གཏམ་སྟེ། ཆོས་དེ་རྣམས་བཤད་པ་དང་བརྩད་པས་གཏན་ལ་འབེབས་ཚུལ་བསྟན་པས་སོ།།གསུམ་པ་ལ།སྡོམ་ངོས་གཟུང་།ལུས་བཤད་པ་གཉིས་ཀྱི་དང་པོ།ཆོས་ཀྱི་སྡོམ་བཞི་ལྟར་མཚན་ཉིད་ཀྱི་དང་། སེམས་བྱུང་གི་སྡོམུ་ལྔ་བཅུ་རྩ་གཅིག་ལྟར་གྲངས་ཀྱི་སྡོམ་གཉིས་བརྗོད་བྱའི་དང་། འོག་གི་སྡོམ་ཚན་རེ་རེའི་ཚིག་སྣ་བསྡུས་པ་སྤྱི་སྡོམ་དང་། དོན་ཚན་རེ་རེའི་ཚིག་སྣ་བསྡུས་པ་སྡོམ་དང་། དེ་གཉིས་ཀྱི་བར་སྐབས་ཀྱི་དོན་སིལ་བུའི་་ཚིག་སྣ་བསྡུས་པ་བར་སྡོམ་སྟེ། ཨུད་ད་ནའི། ཨུད་སྒྲི་ད་ཕྱུང་བའམ་བསྡུས་པ། ཨཱ་དཱ་ན་ལེན་པའམ་བླངས་པ་སྟེ།འོག་གི་ཚིག་སྣ་ཕྱུང་ནས་བླངས་པའམ།ཚིག་སྣ་བསྡུས་ཏེ་ལེན་པས་སྡོམ།ཡང་ན། ཨུཙྪ་ཡ་བཏུས་པ། དཱ་ན་སྦྱིན་པ་སྟེ། རྒྱས་པ་ལས་བཏུས་ཏེ་གདུལ་བྱ་ལ་སྦྱིན་པས་སྡོམ་སྟེ།བརྗོད་བྱ་འདིའི་བརྗོད་པ་ཐམས་ཅད་དང་།རྗོད་བྱེད་ཆོས་བཅུ་དྲུག་གི་ཚིག་སྣ་བསྡུས་པས་སྡོམ་ནི། དམིགས་འཛིན་ནོ། །གཉིས་པ་ལ།བསམ་བྱའི་གནས་མཚན་ཉིད་དང་།རྣམ་ངེས་གཉིས་ཀྱི་དང་པོ་ལ།ཆོས་བཅུ་གཉིས་ཀྱི་དང་པོ་ཆོས་གསུམ་སོ་སོ་ལ་གྲངས་དུ་ཞེས་དྲི་ཚིག་བསྡུས་པའི་ལན།ཕུང་པོ་ལྔ།ཁམས་བཅོ་བརྒྱད།སྐྱེ་མཆེད་བཅུ་གཉིས་སོ།།དགོས་ཆེད་དམ།རྒྱུ་11

མཚན་ཅིའི་ཕྱིར་གྲངས་ངེས་ཞེས་པའི་ལན་ཆོས་གསུམ་གྱི་གྲངས་ངེས་སོ། །ཆོས་གསུམ་ལས་ཟག་བཅས་དམིགས་ཀྱིས་བསལ་བ་ཉེར་ལེན་ནོ། །ཆོས་གསུམ་སོ་སོའི་རང་བཞིན་སྟོན་པ་མཚན་ཉིད། མཚན་ཉིད་བཀོད་པའི་དོན་དེ་རྣམས་འདི་ཙམ་དུ་ངེས་སོ་ཞེས་རྣམ་གཞག་སྟེ། དེ་ལ་རྒྱས་བཤད། དོན་བསྡུ།ཞར་བྱུང་གསུམ་མོ།།དེ་རིམ་པར་འཇོག་པའི་རྒྱུ་མཚན་གོ་རིམ་སྟེ།དེ་ལ་གསུམ། མིང་གི་རྒྱུ་མཚན་སྟོན་པ་དོན་ཏེ། ཕུང་པོའི་དོན་སོགས་གསུམ་མོ།།འདྲ་བའི་སྒོ་ནས་ཕུང་པོའི་རང་བཞིན་ཤེས་བྱེད་དཔེ་སྟེ། ཕུང་པོའི་དཔེ་ལྔའོ།།ཆོས་གསུམ་གྱི་རབ་དབྱེ་ནི།དབྱེ་བ་སྟེ།རྣམ་པ་དང་།བསྡུས་པའི་རབ་དབྱེ་ནི།དྲུག་ཅུ་རྩ་གཅིག་དང་བཅུ་གསུམ་མོ།།བསྡུས་ལ་སོགས་པ་རྣམ་པ་བཞི།།ཞེས་པ། བཞི་མདོར་བསྟན་ཏེ། སོགས་ཀྱིས་ལྷག་མ་གསུམ་སྡུད་དོ། །རྣམ་དབྱེ་རྒྱ་ཆེན་པོ་རྣམས་ཅི་རིགས་སུ་སྡུད་པས་བསྡུས་པ་སྟེ། དེ་ལ་བཅུ་གཅིག ཆོས་གང་ཞིག་གང་དང་འགྲོགས་པ་མཚུངས་ལྡན་ཏེ་དྲུག དེའི་འཕེལ་འགྲིབ་ཀྱི་གནས་སྐབས་ལྡན་པ་སྟེ། གསུམ་མོ། །གཉིས་པ་ནི། རྣམ་པར་ཏེ། ཁྱད་པར་དུ་གཏན་ལ་ཕབ་སྟེ། ངེས་པ། དབྱེ་གཞི་ལ་གྲངས་བཞི་དབྱེ་སྟེ། འཕགས་པའི་བདེན་བཞི་རྣམ་ངེས་ལ།སྡུག་ཀུན་འགོག་ལམ་བཞི་དང་།ཆོས་རྣམ་ངེས་ལ།གསུང་རབ་ཀྱི་ཆོས།དེ་གང་གི་ཡུལ་ཡིན་པ།ཆོས་ལ་དམིགས་པའི་རབ་དབྱེ།ཆོས་ལ་སྤྱོད་པའི་རིགས་པ།སྤྱད་པས་མངོན་རྟོགས་སྐྱེ་ཚུལ།ཆོས་ལ་བརྩོན་པ་རྣལ་འབྱོར་གྱི་ས།ཆོས་ལ་མཁས་པ་གནས་ཀྱི་བྱེ་བྲག ཤིན་ཏུ་རྒྱས་པའི་ཆོས་ཁྱད་པར་དུ་བསྟན་པ་དང་བརྒྱད་ཀྱི་དང་པོ། ཆོས་ནི། གང་གཉིས་སྡེ་སྣོད་གསུམ་དུ་བསྡུ་ཚུལ་དང་བཅས་པ། གཉིས་པ་དེ་ཤེས་རབ་གསུམ་གྱི་ཡུལ་ཡིན་པ།གསུམ་པ་དེ་ལ་ཞི་ལྷག་སོགས་ཀྱིས་དམིགས་ཚུལ།བཞི་པ་བསམ་བྱུང་ཤེས་་12

རབ་སྐྱེད་ཐབས།ལྔ་པ་དེ་ལ་སྦྱོར་ལམ་སྐྱེ་ཚུལ།དྲུག་པ་མངོན་རྟོགས་སྐྱེ་རིམ།བདུན་པ་ཆོས་ལ་བྱང་ཞིང་བྱང་ནས་ཉམས་སུ་ལེན་ཚུལ། བརྒྱད་པ་ཐེག་ཆེན་གྱི་ཆོས་གཞན་ལས་ཟབ་པར་བསྟན་པའོ། །ཐོབ་པ་ནི། གང་ཟག་གང་ཞིག་གིས་མངོན་རྟོགས་ཐོབ་པ་སྟེ། དབྱེ་ན། ཐོབ་བྱེད་གང་ཟག་སྤྱོད་པས་ཕྱེ་བ་བདུན། ངེས་འབྱུང་གིས་གསུམ། ཉེ་བར་རྟོན་པས་གསུམ། སྦྱོར་བས་གཉིས།འབྲས་བུས་གསུམ་སྟེ། བདུན། ཁམས་ཀྱིས་བཅུ་གསུམ། སྤྱད་པས་ཕྱེ་བ་ལྔའོ། །ཐོབ་བྱ་མངོན་རྟོགས་ལ།ཆོས་དོན།དེ་ཁོ་ན།རྗེས་ལ།དཀོན་མཆོག ཀུན་ཏུ་མི་འབྱུང་བ།མཐར་ཐུག་པ།ཉན་ཐོས།རང་རྒྱལ་བྱང་སེམས་ཀྱི་སྟེ།བཅུའོ།།ཐོབ་འབྲས་ཡོན་ཏན་ལ། ཚད་མེད་སོགས་སྡེ་ཚན་བཅུ་དགུའོ། །འབེལ་གཏམ་ནི།དོན་དེ་རྣམས་ངག་སྐྱོན་མེད་ཀྱིས་གཏན་ལ་འབེབས་པ་སྟེ། དབྱེ་ན། དོན་གྱི་བཤད་བྱ།རྣམ་བཤད་ཀྱི་བཤད་ཚུལ།ཕྱེ་ནས་བསྟན་པས་ཞིབ་ཏུ་བཤད་ཚུལ།དྲི་བས་འདྲི་ཚུལ་བསྡུ་བས་དགོས་ཆེད།དབང་གིས་བསྡུ་བ།སྨྲ་བས་རྩོད་ཚུལ།ལྡེམ་དགོངས་ཀྱིས་བརྗོད་པ་ཟབ་མོའི་བཤད་ཐབས་སྟོན་ཏེ། དེ་ལྟར་ཆོས་བཅུ་དྲུག་གིས་མངོན་པ་བཏུས་པའམ། མངོན་པའི་མདོ་ཀུན་ལས་བཏུས་པའི་བརྗོད་བྱ་རྗོད་བྱེད་ཀྱི་སྤྱི་བསྡུས་པའི་སྡོམ་ཡིན་ནོ། །བཞི་པ་ནི། དོན་གཉིས་སྒྲུབ་པའི་དབང་དུ་བྱས་ནས་ཀུན་བཏུས་ལྔ་རིམ་གྱིས་བརྗོད་དེ། དང་པོར་རང་དོན་ཕུན་སུམ་ཚོགས་པ་སྒྲུབ་པ་ལ་ཤེས་བྱ་ལ་ཐོས་བསམ་གྱིས་་་་་་མཁས་དགོས་པས་དུ་དང་སོགས་དགུ་བསྟན། མཁས་ནས་མཉམ་པར་གཞག་དགོས་པས་དེའི་དམིགས་རྣམ་བསྡུ་སོགས་གསུམ། དེ་ལ་ལྷག་མཐོང་སྐྱེ་བས་དེའི་དམིགས་པ་བདེན་བཞི། དེ་ལྟར་དམིགས་ཡུལ་རྟོགས་ནས་བསླབ་པ་གསུམ་ལ་བག་ཡོད་ཀྱིས་སྤྱོད་པའི་བདག་ཉིད་ཆོས་རྣམ་ངེས། དེས་སྤྱད་པའི་13

འབྲས་བུ་ཐོབ་པ་སྟེ།དེ་ལྟར་རང་དོན་གྲུབ་ནས་གཞན་དོན་སྒྲུབ་བྱེད་བཤད་བརྩད་ཀྱིས་ཆོས་གཏན་ལ་འབེབས་བྱེད་འབེལ་གཏམ་མཇུག་ཏུ་བསྟན་ནོ། །ལྔ་པ་ནི། འདིར་དང་པོར་སྡོམ་ནི་ཞེས་པ་སྨོས་ནས་མཇུག་ཏུ་སྤྱི་སྡོམ་ཡིན་ཞེས་པ་མི་འཐད་དོ། །ཞེ་ན། གནའ་མཆན་དུ་དབྱེ་བའི་བར་གྱི་སྡོམ་ཡིན།བསྡུས་སོགས་མན་ཆད་ཀྱི་སྤྱི་སྡོམ་ཡིན་ཞེས་སོ། །བླ་མ་དག མཚན་ཉིད་ཀུན་བཏུས་གཅིག་པུ་ལ་ཆོས་བཅུ་གཉིས་སུ་ཕྱེ་ནས་བསྟན་པས་དེ་ལ་ལྟོས་པའི་་་སྡོམ་ཡིན་ལ། རྣམ་ངེས་ཀུན་བཏུས་བཞི་ལ། ནང་ཚན་གྱི་དབྱེ་བ་མ་སྨོས་པར་རེ་རེའི་མིང་ཙམ་བསྡུས་པས་དེ་ལ་ལྟོས་པའི་སྤྱི་སྡོམ་ཡིན་གསུང་ངོ་། །ཡང་།རྣམ་ངེས་ཀུན་བཏུས། མཚན་ཉིད་ཀུན་བཏུས་ཀྱི་ཆོས་བསྡུས་སོགས་ཀྱི་སོགས་ཁོངས་སུ་བསྡུས་པ་ནི། རྣམ་ངེས་ཀུན་བཏུས་ཀྱི་བརྗོད་བྱ་ཡང་དང་པོའི་བརྗོད་བྱ་ཆོས་གསུམ་ལས་གཞན་དུ་མེད་པར་ཤེས་པའི་དོན་ཡིན་ལ།བརྗོད་བྱའི་ངོ་བོ་གཞན་དུ་མེད་ཀྱང་རྣམ་གཞག་ཐ་དད་དུ་བྱར་ཡོད་དེ།ཁམས་དང་སྐྱེ་མཆེད་བཞིན་ཞེས་ཤེས་པའི་དོན་དུ་ལེའུ་ལོགས་སུ་བསྟན་ནོ།།དེ་ལྟར་ལུས་ཀྱི་བཤད་པ་རྣམས་བོད་ཀྱི་བླ་མའི་བཤད་སྲོལ་བཞིན་ནོ།།14

ཀུན་ལས་བཏུས་དང་པོ། མཚན་ཉིད་ཀུན་ལས་བཏུས་བཤད་པ།གསུམ་པ་ལ་གསུམ་སྟེ། མཚན་ཉིད་ཀུན་ལས་བཏུས་དང་། རྣམ་ངེས་ཀུན་ལས་བཏུས་དང་། བསྟན་བཅོས་ཀྱི་སྒྲ་དོན་བཤད་པའོ། །དང་པོ་ལ་གཉིས་ཏེ། ཐོས་བསམ་དང་སྒོམ་པའི་དམིགས་པའོ། །དང་པོ་ལ་གཉིས་ཏེ། ཇི་སྙེད་པ་ཆོས་ཅན་དང་། ཇི་ལྟ་བ་ཆོས་ཉིད་གཏན་ལ་དབབ་པའོ། །དང་པོ་ལ་གསུམ་སྟེ།ཆོས་གསུམ་གྱི་དབྱེ་བ།མཚན་ཉིད།རིམ་པ་དང་སྒྲ་དོན་ནོ།།དང་པོ་ལ་གསུམ་སྟེ། དབྱེ་བའི་ངོ་བོ་དང་། གྲངས་ངེས་པ་དང་། ཉེར་ལེན་དམིགས་ཀྱིས་བསལ་བའོ།།དང་པོ་ལ།དྲིས་ལན་གཉིས་ལས།དྲི་བ་ནི་མདོ་ལས།ཕུང་པོ་ཁམས་དང་སྐྱེ་མཆེད་ཅེས་འབྱུང་བ་ལས། ཕུང་པོ་རྣམས་ནི། གྲངས་དུ་ཞིག་ཡོད། ཁམས་ནི། དུ་ཞིག སྐྱེ་མཆེད་རྣམས་ནི། དུ་ཞིག ཅེས་གྲངས་དྲིས་པའོ།།ལན་ལ།ཕུང་པོ་དང་།ཁམས་དང་།སྐྱེ་མཆེད་ཀྱི་དབྱེ་བ།ཞར་ལ་དེ་དག་གི་ཐ་དད་དཔྱད་པ་དང་བཞི་ལས། དང་པོ་ལ། དབྱེ་གཞི། དབྱེ་ངོ་། བརྗོད་ཚུལ་ལ་རྩོད་པ་སྤང་བའོ།།དང་པོ་ནི། སྤུངས་པས་ན། ཕུང་པོ་སྟེ། ཟག་བཅས་ཟག་མེད་གཉིས་ཀ་གཟུང་ངོ་།།རྣམས་ནི།མང་ཚིག་ནི་དགར་བའོ།།གཉིས་པ་གྲངས་ཀྱི་དབྱེ་བ་ལྔ་སྟེ། ངོ་བོའི་དབྱེ་བ་ནི། ཚུལ་ཁྲིམས་ལ་སོགས་པ་ལྔར་དོགས་པ་བསལ་བའི་ཕྱིར་གཟུགས་ཞེས་སོགས་སྨོས་སོ། །གཟུགས་སུ་རུང་བས་ན།གཟུགས། རིག་ཅིང་མྱོང་བས་ན། ཚོར་བ། འདུས་ཏེ་ཤེས་པར་བྱེད་པས་ན།འདུ་ཤེས། སེམས་མངོན་པར་འདུ་བྱེད་པས་ན། འདུ་བྱེད། དམིགས་པ་རྣམ་15

པར་རིག་པས་ན། རྣམ་ཤེས། དེ་དང་དེའི་ཁྱད་པར་ཐམས་ཅད་གཅིག་ཏུ་བསྡུས་པས་ན།ཕུང་པོ།འོ་ནི།སླར་བསྡུ་བའོ།།གཉིས་པ་ནི།གཟུགས་ཀྱི་ཕུང་པོ་ཞེས་པ་ལ།གཟུགས་ཀྱང་ཡིན་ལ།ཕུང་པོའང་ཡིན་པས་གཞི་མཐུན་གྱི་བསྡུ་བ་ཡིན་ནམ། གཟུགས་དང་འབྲེལ་བའི་ཕུང་པོ་ལ་གཟུགས་ཀྱི་ཕུང་པོ་ཞེས་དེའི་སྐྱེས་བུའི་ཀྱི་ཡིན། དང་པོ་ནི། མི་རིགས་ཏེ། ཕུང་པོ་ནི། རྫས་སུ་མེད་པའི་ཕྱིར་རོ། །གཉིས་པ་ཡང་མི་རིགས་ཏེ། ཕན་ཚུན་ཐ་དད་པའི་ངོ་བོ་གཉིས་ཡོད་ན་འཐད་མོད་ཀྱི། གཟུགས་ལས་ཕུང་པོ་ཐ་དད་དུ་མེད་དེ། བཏགས་ཡོད་ནི།རང་གི་རྟེན་ལས་དེ་ཉིད་དང་གཞན་དུ་བརྗོད་དུ་མེད་པའི་ཕྱིར་རོ།།ཞེ་ན།ཐ་དད་མེད་པ་དང་། དེ་ཉིད་དང་གཞན་དུ་བརྗོད་དུ་མེད་པ་ལ་ཡང་ཀྱི་མཐོང་སྟེ། གཟུགས་སུ་བྱས་པའི་ལུས་དང་གཟུགས་ཀྱི་སྔ་ན་མེད་པ་ཞེས་བྱ་བ་ལྟ་བུའོ། །སྔ་ན་མེད་པ་དངོས་པོར་མེད་པས་གཟུགས་ལས་དེ་ཉིད་དང་གཞན་དུ་བརྗོད་དུ་མེད་ཀྱང་དངོས་པོ་གཞན་འཛིན་པ་ལ་ལྟོས་པ་སྟེ། གང་ཞིག་གང་ལ་འཛིན་པ་དང་བརྗོད་པ་འཇུག་པ་དེ་ནི། རྟེན་དང་རང་བཞིན་ཐ་དད་དུ་མེད་པས་བཏགས་ཡོད་དོ། །དེའི་ཕྱིར་རང་གི་རྟེན་ལས་དེ་ཉིད་དང་གཞན་དུ་མེད་ཀྱང་། ཀྱི་ཞེས་བརྗོད་པ་མི་འགལ་བས་འདིར་ཡང་དེའི་སྐྱེས་བུའི་ཀྱི་ཡིན་ནོ། །གཞན་བཞིའི་ཡི་དང་ཀྱི་ལའང་དེ་བཞིན་ནོ། །གཉིས་པ་ནི།དབྱེ་གཞི་ཉེར་སྤྱོད་འཛིན་པའི་ཁམས་ནི།གྲངས་ཀྱི་དབྱེ་བ་བཅོ་བརྒྱད་དེ།ངོ་བོའི་དབྱེ་བ་ནི། ཟད་པར་མ་གྱུར་གྱི་བར་དུ་གཟུགས་རྣམས་ལ་བལྟ་བའི་ཕྱིར་སྤྱོད་པས་ན། མིག བྱེད་པ་མེད་ལ་རང་གི་མཚན་ཉིད་འཛིན་པས་ན།ཁམས། གི་ཞེས་བྱ་བའི་དོན་ནི། མིག་ཀྱང་ཡིན་ལ་མིག་གི་ཁམས་ཀྱང་ཡིན་པའི་མུ་ལྟར་ན། གཞི་མཐུན་ནོ། །མིག་གི་ཁམས་ཡིན་ལ་མིག་མ་ཡིན་པའི་མུ་16

ལྟར་ན།མིག་གི་ས་བོན་འཛིན་པའི་དོན་གྱིས་ཁམས་ཞེས་དྲུག་པའི་སྒྲ་བཤད་དོ། །དེ་བཞིན་དུ་གཞན་རྣམས་ལའང་ཤེས་པར་བྱའོ། །ཡུལ་དེ་དང་དེར་བརྟགས་པ་དང་གནོད་བྱར་རུང་ཞིང་སྐྱེ་བས་གཟུགས། རྟེན་མིག་ལ་བརྟེན་པའི་རྣམ་ཤེས་ཡིན་པས་མིག་ཤེས། འདི་ལ་གྲགས་པ་རྣམས་དམིགས་པས་ན་རྣ་བ། བརྗོད་བཞིན་དུ་འཇིག་ཅིང་འདི་ལ་སྨྲ་བ་སྣ་ཚོགས་གནས་པས་སྒྲ། དྲི་རྣམས་སྣོམ་པས་ན་སྣ། རྫི་ཕྱོགས་སུ་འགྲོ་ཞིང་རྒྱུག་པས་ན་དྲི། བཀྲེས་པའི་ཉམ་ཆུང་སེལ་བ་དང་བརྗོད་པ་རྣམ་པ་སྣ་ཚོགས་ལ་འདྲིས་པས་འབོད་པར་བྱེད་པས་ན་ལྕེ། ནད་རྣམས་སྡུད་པ་དང་མྱང་བར་བྱ་བ་ཡིན་པས་ན་རོ།དབང་པོ་ཟད་པར་གྱི་རྗེས་སུ་སོང་བས་ན་ལུས། ལུས་ཀྱི་རེག་པར་བྱ་བའི་ཕྱིར་རེག་བྱ། ཡུན་རིང་པོ་ནས་འདི་བྱིས་པ་རྣམས་ཀྱིས་བཅོས་ཤིང་བསྲུངས་ལ་བདག་གིར་བཟུང་སྟེ་འདི་ནི་བདག་གི་འོ་ལ་སོགས་པ་སྙམ་ནས་དེ་ལ་་་་་འཇིག་རྟེན་གྱི་མིང་སེམས་ཅན་ལ་སོགས་པ་ནས་ཤེད་བུ་ཞེས་བྱ་བས་ཡིད།ཡིད་ཀྱི་ཡུལ་འབའ་ཞིག་ཏུ་འཛིན་པས་ན་ཆོས།ཡིད་ཙམ་ལ་བརྟེན་པའི་ཤེས་པ་ཡིན་པས་ན་ཡེ་ཤེས། ནི་ཟླས་དབྱེ་བ། སོ་ནི། སླར་བསྡུ་བའོ། །གསུམ་པ་ནི།དབྱེ་གཞི་རྣམ་ཤེས་སྐྱེ་བའི་སྒོར་གྱུར་པའི་སྐྱེ་མཆེད་རྣམས་ནི་གྲངས་ཀྱི་དབྱེ་བ་བཅུ་གཉིས་ཏེ། ངོ་བོའི་དབྱེ་བ་ནི། མིག་ཤེས་འཁོར་མཚུངས་ལྡན་དང་བཅས་པ་རྣམས་ཀྱི་རྟེན་གྱི་སྒོ་ནས་སྐྱེ་བའི་སྒོར་གྱུར་པ་མིག་སྐྱེ་དང་།དམིགས་རྐྱེན་གྱི་སྒོ་ནས་སྐྱེ་བའི་སྒོར་གྱུར་པ་གཟུགས་སྐྱེ་དང་། གཞན་བཞི་ལའང་དེ་བཞིན་ནོ། །མཚུངས་པ་དེ་མ་ཐག་པའི་རྐྱེན་གྱི་སྒོ་ནས་སྐྱེ་བའི་སྒོར་གྱུར་པ་ཡིད་སྐྱེ་དང་། ཡིད་ཤེས་ཀྱི་དམིགས་རྐྱེན་གྱི་སྒོ་ནས་སྐྱེ་བའི་སྒོར་གྱུར་པ་ཆོས་སྐྱེའོ།།བཞི་པ་ནི།བྱེ་བྲག་ཏུ་སྨྲ་བ་ལྟར་ན།ཕུང་པོ་ལྔ་རྫས་ཐ་དད་དེ།17

དེ་ལ་ཕུང་པོ་བཏགས་ཡོད་དུ་འདོད་མི་འདོད་གཉིས་ལས། མི་འདོད་པ་རྣམས་རྫས་ཀྱི་རྡུལ་ཕྲ་རབ་གཅིག་པུ་ཡང་ཕུང་པོར་འདོད་ལ། གཞན་དགགཅིག་པུ་ལ་སྤུངས་པ་མེད་པས་ཕུང་པོར་མི་འཐད་ལ། བྱ་བའི་ཁུར་ཁྱེར་བའི་དོན་ནམ། ཡོངས་སུ་ཆད་པའི་ཕུང་པོའི་དོན་དུ་འདོད་པ་ནི། གཟུགས་གང་ཅི་ཡང་རུང་།འདས་པའམ།མ་འོངས་པའམ་ཞེས་སོགས་དང་འགལ་ལོ།།དེ་ནི། གཟུགས་འདས་པ་ལ་སོགས་པ་རེ་རེའང་ཕུང་པོ་ཡིན་ནོ། །ཞེ་ན། མ་ཡིན་ཏེ།དེ་ཐམས་ཅད་གཅིག་ཏུ་བསྡུས་ནས་ཞེས་འབྱུང་བ་དང་འགལ་བས།ཕུང་པོ་ནི།བཏགས་ཡོད་ཡིན་ལ།གཟུགས་སོགས་ནི།རྫས་ཡོད་དུ་འདོད་དོ།།ཁམས་སྐྱེ་ནི། རྫས་ཡོད་ཡིན་ལ་སྐྱེ་མཆེད་བཅུ་གཉིས་རྫས་ཐ་དད་དོ། །ཁམས་བཅོ་བརྒྱད་ལ་རྣམ་ཤེས་དྲུག་པོ་དེ་ཉིད་ལས་གང་དང་གང་འགག་མ་ཐག་པ་དེ་ཉིད་ནི། ཡིད་ཀྱི་ཁམས་ཏེ། ཕ་དང་བུ་བཞིན་ནོ། །དེས་ན་རྣམ་ཤེས་ཀྱི་ཁམས་དྲུག་དང་།ཡིད་ཁམས་གཅིག་གི་ནང་དུ་གཅིག་འདུ་བའི་ཕྱིར་རྫས་སུ་ན་བཅུ་གཉིས་སམ་བཅུ་བདུན་ཡིན་ཀྱང་། དབང་ཤེས་ལྔའི་རྟེན་དབང་པོ་ལྔ་ཡིན་ལ།ཡིད་ཤེས་ལ་རྟེན་གཞན་མེད་པས་དེའི་རྟེན་རབ་ཏུ་བསྒྲུབ་པའི་ཕྱིར་ཡིད་ཀྱི་ཁམས་ལོགས་སུ་སྨོས་ཏེ། ཇི་སྐད་དུ་དྲུག་པོའི་འདས་མ་ཐག་པ་ཡི། །རྣམ་ཤེས་གང་ཡིན་དེ་ཡིད་དོ། །དྲུག་པའི་རྟེན་ནི་རབ་བསྒྲུབ་ཕྱིར། ཁམས་ནི་བཅོ་བརྒྱད་དག་ཏུ་འདོད། །ཅེས་སོ། །དེས་ན་ཡིད་ཁམས་དང་རྣམ་ཤེས་ཀྱི་ཁམས་དྲུག་ནི།ངོ་བོ་གཅིག་ལ།གཞན་བཅུ་བདུན་ནི།ངོ་བོ་ཐ་དད་དུ་འདོད་དོ། །མདོ་སྡེ་པས་ནི། ལྡན་མིན་འདུ་བྱེད། གཟུགས་སེམས་སེམས་བྱུང་གསུམ་ལ་བཏགས་པ་ཡིན་པས། དེ་ཉིད་དང་གཞན་དུ་མེད་ལ། ལྷག་མ་གཟུགས་སོགས་ཕྱེད་དང་ལྔ་ཐ་དད་ལ། ཁམས་བཅོ་བརྒྱད་ཀྱི་ཆོས་ཀྱི་ཁམས་ཀྱི་ཕྱོགས་18

གཅིག་ལྡན་མིན་འདུ་བྱེད་དང་། འདུས་མ་བྱས་ནི། བཏགས་ཡོད་ཡིན་པས་རྫས་སུ་མེད་ལ། ཡིད་ཁམས་དང་རྣམ་ཤེས་ཀྱི་ཁམས་དྲུག་གཅིག་གི་ནང་དུ་གཅིག་འདུ་བའི་ཕྱིར་རྫས་ཡོད་བཅུ་བདུན་ནམ་བཅུ་གཉིས་ཏེ། བསྡུ་བར།རྫས་སུ་ཡོད་པ་ནི།བཅུ་བདུན་ནམ་བཅུ་གཉིས་ཏེ།ཀུན་རྫོབ་རྣམ་པར་གཞག་པའི་ཚུལ་གྱིས་དྲུག་གཅིག་ཏུ་བྱས་ནས་སམ། གཅིག་དྲུག་ཏུ་བྱས་ནས་སོ། །ཞེས་སོ། །དེས་ན་ཁམས་ཕྱེད་དང་བཅུ་བདུན་གྱི་མངོན་གྱུར་ནི། རྫས་ཐ་དད་དོ། །ས་བོན་ནི། ངོ་བོ་གཅིག་པ་དང་ཐ་དད་པ་གཉིས་ཀ་ཡོད་དེ། གཟུགས་ལའང་སེམས་ཀྱི་ས་བོན་ཡོད་ལ། སེམས་ལའང་གཟུགས་ཀྱི་ས་བོན་ཡོད་པའི་ཕྱིར་རོ། །སྐྱེ་མཆེད་བཅུ་གཉིས་ཀྱི་ཆོས་ཀྱི་སྐྱེ་མཆེད་ཀྱི་ཕྱོགས་གཅིག་ལྡན་མིན་འདུ་བྱེད་དང་། འདུས་མ་བྱས་བཏགས་ཡོད་ཡིན་པས་རྫས་ཐ་དད་དུ་མེད་ལ། ལྷག་མ་ཕྱེད་དང་བཅུ་གཉིས་རྫས་ཐ་དད་དུ་འདོད་དོ། །སེམས་ཙམ་པས་ནི། རྣམ་ཤེས་མཚུངས་ལྡན་དང་བཅས་པ་ནི། རྫས་སུ་ཡོད་ལ། གཞན་གཟུགས་དང་།ལྡན་མིན་འདུ་བྱེད་དང་།འདུས་མ་བྱས་རྣམས་བཏགས་ཡོད་ཡིན་ལ། རྣམ་རིག་ཙམ་དེ་ལ་བདག་དང་སེམས་ཅན་ལ་སོགས་པ་གང་ཟག་གི་བདག་དང་། ཕུང་པོ་ཁམས་སྐྱེ་མཆེད་ལ་སོགས་པ་ཆོས་ཀྱི་བདག་ཏུ་ཉེ་བར་འདོགས་ཏེ། སུམ་ཅུ་པར། བདག་དང་ཆོས་སུ་ཉེར་འདོགས་པ། །སྣ་ཚོགས་དག་ནི་གང་བྱུང་བ།།དེ་ནི་རྣམ་པར་ཤེས་པར་གྱུར།།ཅེས་སོ།།དེས་ན་དོན་གཟུགས་སོགས་སུ་སྣང་བ་དང་། སེམས་ཅན་དབང་པོ་ལྔར་སྣང་བ་དང་།བདག་ཏུ་སྣང་བ་ཉོན་ཡིད་དང་། རྣམ་རིག་ཏུ་སྣང་བ་རྣམ་ཤེས་ཚོགས་དྲུག་རྣམས་རབ་ཏུ་སྐྱེ་བ་ལ། དེའི་དོན་དང་སེམས་ཅན་དུ་སྣང་བ་རྣམ་པ་མེད་པ་དང་།བདག་དང་རྣམ་རིག་ཏུ་སྣང་བ་ལོག་པར་སྣང་བའི་ཕྱིར་དོན་མེད་ལ།19

དོན་མེད་པའི་ཕྱིར་དེ་འཛིན་པའི་རྣམ་པར་ཤེས་པ་ཡང་མེད་དོ། །དེ་ལྟར་གཟུང་འཛིན་ནི།མེད་ལ།དེར་སྣང་བའི་རྣམ་ཤེས་ནི།ཡོད་པས།ཡང་དག་པ་མ་ཡིན་པའི་ཀུན་ཏུ་རྟོག་པ་ནི། ཡོད་ལ། གཟུང་འཛིན་གཉིས་ནི་མེད་དེ།དབུས་མཐར། དོན་དང་སེམས་ཅན་བདག་རྣམ་རིག །སྣང་བའི་རྣམ་པར་ཤེས་པ་ནི།།རབ་ཏུ་སྐྱེའོ་དེ་དོན་མེད།།དེ་མེད་པས་ནི་དེ་ཡང་མེད།།ཡང་དག་མ་ཡིན་ཀུན་རྟོག་པ། །དེ་ནི་དེ་ཕྱིར་གྲུབ་པ་ཡིན། །དེ་བཞིན་མ་ཡིན་ཡེ་མེད་མིན།།དེ་ཟད་ནས་ནི་གྲོལ་བར་འདོད།།ཅེས་སོ།།འོ་ན་མདོ་ལས།གཟུགས་ལ་སོགས་པའི་སྐྱེ་མཆེད་ཡོད་པར་གསུངས་པ་དང་འགལ་ལོ་ཞེ་ན། དེ་ནི་དེ་བསྟན་པས་འདུལ་བའི་ཆེད་དུ་དགོངས་ནས་གསུངས་པ་སྟེ་དགོངས་གཞི་་་གཟུགས་ནས་རེག་བྱའི་བར་དུ་སྣང་བའི་རྣམ་པར་རིག་པ་རང་རང་གི་ས་་་བོན་འགྱུར་བའི་བྱེ་བྲག་ཏུ་གྱུར་པ་གང་ལས་བྱུང་བའི་ས་བོན་དེ་དང་དེ་ལ་དབང་པོ་ལྔ་དང་། སྣང་བ་དེ་དང་དེ་ནི་ཡུལ་ལྔའི་སྐྱེ་མཆེད་དུ་གསུངས་ལ།དགོངས་པའི་དགོས་པ་ནི། གང་ཟག་ལ་བདག་མེད་པར་འཇུག་པར་འགྱུར་ལ། རྣམ་རིག་ཙམ་དུ་བསྟན་པས་ཆོས་ལ་བདག་མེད་པར་འཇུག་པར་འགྱུར་རོ།།དངོས་ལ་གནོད་བྱེད་ཡོད་དེ།གཟུགས་ལ་སོགས་པ་ཡུལ་ཡིན་ན།ཆ་ཤས་ཅན་གྱི་ངོ་བོ་གཅིག་ཡུལ་མ་ཡིན་ཏེ། ཆ་ཤས་ལས་གཞན་པའི་ཆ་ཤས་ཅན་གྱི་ངོ་བོ་གང་ཡང་མི་འཛིན་པའི་ཕྱིར། དུ་མའང་ཡུལ་མ་ཡིན་ཏེ།རྡུལ་ཕྲན་སོ་སོ་ལ་མི་འཛིན་པའི་ཕྱིར།རྡུལ་ཕྲན་འདུས་པའང་ཡུལ་མིན་ཏེ།རྡུལ་ཕྲ་རབ་རྫས་གཅིག་ཏུ་མི་རུང་བའི་ཕྱིར་རོ། །ཉི་ཤུ་པར། གཟུགས་སོགས་སྐྱེ་མཆེད་ཡོད་པར་ནི།།དེས་འདུལ་བ་ཡི་སྐྱེ་བོ་ལ།།དགོངས་པའི་དབང་གིས་གསུངས་པ་སྟེ།།རྫུས་ཏེ་བྱུང་བའི་སེམས་ཅན་བཞིན།།རང་གི་ས་བོན་གང་ལས་སུ།།རྣམ་རིག་20

སྣང་བ་གང་འབྱུང་བ། །དེ་དག་དེ་ཡི་སྐྱེ་མཆེད་ནི། །རྣམ་པ་གཉིས་སུ་ཐུབ་པས་གསུངས། །དེ་ལྟར་གང་ཟག་བདག་མེད་པར། །འཇུག་པར་འགྱུར་རོ་གཞན་དུ་ཡང་། །བསྟན་པས་བཏགས་པའི་བདག་ཉིད་ཀྱིས། །ཆོས་ལ་བདག་མེད་པར་འཇུག་འགྱུར།།དེ་ནི་གཅིག་ནའང་ཡུལ་མིན་ལ།།ཕྲ་རབ་རྡུལ་དུ་མ་ཡང་མིན། །དེ་དག་འདུས་པའང་མ་ཡིན་ཏེ། །འདི་ལྟར་རྡུལ་ཕྲན་མི་འགྲུབ་ཕྱིར།།ཞེས་སོ།།དེས་ན་ཚོར་བ།འདུ་ཤེས།མཚུངས་ལྡན་གྱི་འདུ་བྱེད།རྣམ་ཤེས་རྣམས་རྫས་ཐ་དད། རྣམ་ཤེས་ཀྱི་ཁམས་བདུན། ཆོས་ཁམས་ཀྱི་ཕྱོགས་གཅིག་རིག་པས་བསྡུས་པ་རྣམས་རྫས་ཐ་དད་ལ། ཁམས་གཞན་རྣམས་ནི། དེ་དག་ལས་རྫས་ཐ་དད་དུ་མེད་དོ། །རྣམ་ཤེས་ཀྱི་ཁམས་དྲུག་ལས་རྫས་ཐ་དད་པའི་ཡིད་ཁམས་ཡོད་དེ།ཉོན་ཡིད་དོ།ཁམས་ཕྱེད་དང་བཅོ་བརྒྱད་པོ་ཐམས་ཅད་ཀྱི་ས་བོན་ཀུན་གཞི་ལས་རྫས་ཐ་དད་མེད་དོ།།སྐྱེ་མཆེད་ཡིད་དང་ཆོས་ཀྱི་སྐྱེ་མཆེད་ཀྱི་ཕྱོགས་གཅིག་རྫས་ཐ་དད་དུ་ཡོད་ལ། ལྷག་མ་རྣམས་བཏགས་ཡོད་དོ།།གཞུང་འདིར་ནི།ཕལ་ཆེར་མདོ་སྡེ་པ་དང་ཚུལ་མཐུན་པར་བསྟན་ནས།ངེས་པའི་དོན་དུ་སེམས་ཙམ་ལ་སྦྱོར་བར་བྱེད་དེ། ཀུན་གཞི་དང་ཉོན་ཡིད་བསྟན་ཅིང་གཟུགས་ལ་རྫས་གྲུབ་མེད་པར་འཆད་པའི་ཕྱིར་རོ།།གཉིས་པ་ལ།ཕུང་པོ་དང་།ཁམས་དང་།སྐྱེ་མཆེད་ཀྱི་གྲངས་ངེས་དང་གསུམ་ལས།དང་པོ་ནི།སྤྱིར་སངས་རྒྱས་ཀྱིས་ཆོས་བཤད་པ་ཐམས་ཅད་ནི།སེམས་ཅན་གྱི་དོན་དུ་འགྱུར་བ་དང་། ཉོན་མོངས་པའི་གཉེན་པོ་ཡིན་པས་དགོས་པ་དང་བཅས་པ་ཡིན་ཏེ། ཇི་སྐད་དུ། ཅིའི་ཕྱིར་ཕུང་པོ་ལ་སོགས་པ་བཤད་ཅེ་ན། བདག་ཏུ་འཛིན་པ་རྣམ་པ་གསུམ་གྱི་གཉེན་པོར་གོ་རིམ་བཞིན་ནོ། །བདག་ཏུ་འཛིན་པ་རྣམ་པ་གསུམ་ནི། གཅིག་པུར་འཛིན་པ་དང་། ཟ་བ་པོར་འཛིན་པ་དང་།21

བྱེད་པོར་འཛིན་པའོ། །ཞེས་སོ། །དེས་ན་གཅིག་པུར་འཛིན་པ་སྔོན་དུ་འགྲོ་བའི་བདག་འཛིན་གྱི་གཉེན་པོར་ཕུང་པོ་ལྔ་བསྟན་ཏེ། བདག་དང་བདག་གིར་འཛིན་པའི་གཞི་རྣམ་པ་ལྔ་བརྗོད་པའི་ཕྱིར་ཏེ།གཟུགས་སོགས་བཞི་ནི།བདག་གིར་འཛིན་པའི་གཞི་ཡིན་ལ།རྣམ་ཤེས་ནི།བདག་ཏུ་འཛིན་པའི་གཞི་ཡིན་ཏེ། བྱིས་པ་རྣམས་ཕལ་ཆེར་རྣམ་ཤེས་ལ་བདག་ཏུ་འཛིན་ཞིང་ལྷག་མ་རྣམས་ལ་བདག་གིར་འཛིན་པའི་ཕྱིར། དེའི་གཉེན་པོར་ཕུང་པོ་ལྔ་བསྟན་པས་མི་མང་མི་ཉུང་སྟེ། འདི་ལྟར། བདག་གཅིག་པུ་ཞིག་མཐོང་བ་པོ་ལ་སོགས་པ་ཡིན་པས་ཕྱི་ནད་གི་གཟུགས་ནི། བྱེད་པ་དང་ལས་སུ་བྱ་བར་བདག་དང་འབྲེལ་ཏེ་སྙམ་དུ་བདག་གིར་འཛིན་པའི་གཞི་ལུས་དབང་པོ་ལྔ་དང་། ཡོངས་སུ་གཟུང་བ་ཡུལ་དང་བཅས་པའི་གཟུགས་ཕུང་བརྗོད་དེ།སེམསརི་ཅན་གྱི་ལུས་ལ་ཕུང་པོ་ལྔ་ལས་གུད་ན་མཐོང་བ་པོ་ལ་སོགས་པར་་་་་གྱུར་པའི་བདག་གཅིག་པུའི་ངོ་བོ་གང་ཡང་མེད་དེ། རང་གི་ངོ་བོ་དང་འབྲས་བུ་མི་དམིགས་པའི་ཕྱིར་རོ།།མིག་ལས་གུད་ན་ལྟ་བ་པོ་གཞན་མེད་དེ།མིག་ཉིད་མ་ཐོབ་པའི་རྣམ་ཤེས་ཀྱི་ཐུན་མོང་མ་ཡིན་པའི་རྒྱུ་དང་གནས་ཡིན་པས་ལྟ་བ་པོ་ཞེས་འདོགས་སོ། །དེ་བཞིན་དུ་གཞན་ལ་ཡང་སྦྱར་བས་མཐོང་ཐོས་སོགས་བྱེད་པའི་བདག་གཅིག་པུར་འཁྲུལ་བའི་གཞིའམ། བདག་གཅིག་པུས་མཐོང་ཐོས་སོགས་བྱ་བའི་གཞིར་འཛིན་པའི་གཞི་གཟུགས་དུ་མ་སྤུངས་པ་བརྗོད་པས་གཅིག་པུ་དང་མཚན་ཉིད་འགལ་བར་རྟོགས་ཤིང་མིག་སོགས་ལས་གུད་ན་ལྟ་བ་པོ་མེད་པར་རྟོགས་ནས་དེ་ལྟར་བདེན་ཞེན་ལྡོག་སྟེ། སྦྲུལ་དུ་འཁྲུལ་པའི་ཡུལ་ཐག་པར་རྟོགས་ནས་སྦྲུལ་ཞེན་ལྡོག་པ་བཞིན་ནོ།།བདག་གིས་ལས་དགེ་མི་དགེའི་རྣམ་སྨིན་ཚོར་བ་དེ་མྱོང་བར་བྱེད་དོ་ཞེས་འཛིན་་་22

པའི་གཞི་ཡུལ་ལམ་རྣམ་སྨིན་ལ་ལོངས་སྤྱོད་པ་ཚོར་ཕུང་བརྗོད་པས་ཚོར་་་་ཕུང་ནི། མྱོང་བྱེད་ཀྱི་བདག་ཉིད་ཡིན་པས་དེས་མྱོང་བར་བྱེད་ཀྱི། མྱོང་བྱེད་ཀྱི་བདག་གཅིག་པུར་མེད་པར་རྟོགས་སོ།།མཐོང་ཐོས་བྱེ་བྲག་ཕྱེད།རྣམ་པར་ཤེས་པའི་དོན་ལ་བདག་ཐ་སྙད་འདོགས་སོ་ཞེས་འཛིན་པའི་གཞི་ཡུལ་དེ་་་་རྣམས་ལ་མཚན་མར་འཛིན་ཅིང་ཐ་སྙད་འདོགས་པའི་འདུ་ཤེས་ཀྱི་ཕུང་པོ་བརྗོད་པས་བདག་གཅིག་པུས་ཐ་སྙད་བྱེད་པ་ཁེགས་སོ།།བདག་ནི།འདུ་བྱེད་རྣམས་ཀྱིས་དགེ་མི་དགེའི་ལས་གསོག་པ་ལ་འཇུག་པར་བྱེད་དོ་ཞེས་འཛིན་པའི་གཞི་ཆོས་ཏེ།དགེ་བ་དང་།ཆོས་མིན་ཏེ།མི་དགེ་བ་དང་།ལུང་མ་བསྟན་དུ་མངོན་པར་འདུ་བྱེད་པའི་འདུ་བྱེད་ཀྱི་ཕུང་པོ་བརྗོད་པས་བདག་གཅིག་པུར་འདུ་བྱེད་པ་ཁེགས་སོ། །གཟུགས་ལ་སོགས་པའི་རང་བཞིན་རྣམ་པར་ཤེས་པ་ནི། བདག་གོ་སྙམ་དུ་འཛིན་པའི་གཞི་ཕུང་པོ་བཞི་པོ་དེ་དག་གི་གནས་རྣམ་ཤེས་ཀྱི་ཕུང་པོ་བརྗོད་པས་གཟུགས་ཤེས་པ་མིག་ཤེས་ལ་སོགས་དུ་མར་རྟོགས་པས་གཟུགས་སོགས་ཤེས་པ་བདག་གཅིག་པུར་འཛིན་པ་ལྡོག་སྟེ།དེ་ལྟར་བདག་གཅིག་པུར་འཛིན་པའི་གཞི་དུ་མ་སྲུངས་པའི་ཕུང་པོ་ལྔར་བརྗོད་པས་ཕུང་པོ་ལས་གུད་ན་གཅིག་པུ་མེད་པས་གཅིག་པུར་འཛིན་པ་་་་ལྡོག་ལ། དེ་ལོག་ན། སྔོན་དུ་འགྲོ་བའི་བདག་ཏུ་འཛིན་པ་ལྡོག་པའི་ཕྱིར་རོ། །གཉིས་པ་ལ། ལུས་དབང་པོའི་ཁམས་དྲུག་དང་། ཡོངས་སུ་གཟུང་བ་ཡུལ་གྱི་ཁམས་དྲུག་དང་གཉིས་ཀྱིས་འདས་ད་ལྟར་གྱི་ཉེར་སྤྱོད་ནི། ཡུལ་གྱི་རང་སྤྱི་མཚན་ཉིད་རྟོགས་པའི་འདས་ད་ལྟར་གྱི་རྣམ་ཤེས་དྲུག་སྟེ། དེ་འཛིན་ཁམས་ཡིན་པ་ལ། གནས་ཀྱི་སྒོ་ནས་འཛིན་པ་དབང་པོ་དྲུག དམིགས་པའི་སྒོ་ནས་འཛིན་པ་ཡུལ་དྲུགཉེར་སྤྱོད་རང་གི་མཚན་ཉིད་འཛིན་པ་རྣམ་ཤེས་དྲུག་སྟེ།23

བཅོ་བརྒྱད་དུ་ངེས་སོ། །འོ་ན་མ་འོངས་པའི་ཉེར་སྤྱོད་འཛིན་པ་མ་སྨོས་པ་ཅི་ཞེ་ན།མ་འོངས་པ་ནི།མེད་པ་ཡིན་པས་འཛིན་པར་ངེས་པ་མེད་དེ།འཆི་འཕོ་བ་དང་།དབང་པོ་ཉམས་པ་ལ་སོགས་པས་ཉེར་སྤྱོད་མི་འཛིན་པའི་ཕྱིར་རོ།།འདས་ད་ལྟར་ནི།བཟུང་ཟིན་པའི་ཕྱིར་རོ་ཞེས་གནའ་མཆན་ལས་འབྱུང་ངོ་།།དེ་ལྟར་ལས་དགེ་མི་དགེ་ལ་སོགས་པའི་བྱེད་པ་པོའི་བདག་ཡོད་དོ། །ཞེས་འཛིན་པའི་གཉེན་པོར་ཁམས་བཤད་དེ། མིག་དང་། གཟུགས་ལ་སོགས་པའི་རྒྱུ་ཡོད་ཙམ་གྱིས་མིག་ཤེས་ལ་སོགས་པ་འབྱུང་བར་བྱེད་ཅིང་། འབྲས་བུ་ཡང་རྒྱུ་ལ་ལྟོས་ནས་ཡོད་པ་ཙམ་དུ་ཟད་དེ། རྒྱུ་འབྲས་མ་གཏོགས་པར་བྱེད་པ་གཞན་མེད་ལ། དེ་མེད་ན། བྱེད་པ་པོ་ག་ལ་ཡོད་དེ། དེས་ན་བྱེད་པོར་འཛིན་པའི་གཉེན་པོར་ཁམས་བཤད་དོ།།གསུམ་པ་ལ།ལུས་ནང་གི་སྐྱེ་མཆེད་དྲུག་དང་། ཡོངས་སུ་གཟུང་བ་ཕྱིའི་སྐྱེ་མཆེད་དྲུག་སྟེ། རྣམ་པ་གཉིས་ཉིད་མ་འོངས་པའི་ཉེར་སྤྱོད་དོན་ལོངས་སྤྱོད་ཀྱི་རྣམ་ཤེས་དྲུག་སྐྱེ་བའི་སྒོ་ཡིན་པའི་ཕྱིར་བཅུ་གཉིས་སོ། །ཉིད་ཅེས་པས་ཉེར་སྤྱོད་རྣམ་ཤེས་དྲུག་སྐྱེ་མཆེད་ཡིན་པ་བཅད་ནས་དབང་པོ་དང་དོན་ཙམ་སྨོས་པས་སྐྱེ་སྒོ་བཅུ་གཉིས་ཁོ་ན་་་་་་བསྟན་ནོ། །འོ་ན་དབང་པོ་དང་ཡུལ་གྱི་རྡུལ་ཕྲ་རབ་རྣམས་ཕན་ཚུན་ལྟོས་ནས་དབང་ཤེས་བསྐྱེད་པར་འདྲ་བས་སྐྱེ་མཆེད་རེ་རེར་འགྱུར་བས་དྲུག་ཏུ་འགྱུར་རོ། །ཞེ་ན། མི་འགྱུར་ཏེ། དབང་པོའི་རྡུལ་ནི། རང་གི་རྣམ་ཤེས་ཐམས་ཅད་ཀྱི་ཐུན་མོང་གི་རྒྱུ་ཡིན་གྱི་ཡུལ་གྱི་རྡུལ་ནི་མ་ཡིན་པའི་ཕྱིར་དང་། དེ་གཉིས་མི་འདྲ་བར་འཇུག་པའི་ཕྱིར་དང་། གནས་སོ་སོ་ན་གནས་པའི་ཕྱིར་རོ། །མ་འོངས་པ་སྨོས་པ་ནི། འདས་པ་དང་ད་ལྟར་སྐྱེས་ཟིན་པས་དེ་སྐྱེ་བའི་སྒོ་མ་ཡིན་པར་བསྟན་པའི་དོན་ནོ། །དེ་ལྟར་སྐྱེ་མཆེད་བསྟན་པས་ལས་དགེ་་24

སྡིག་གི་འབྲས་བུ་བདེ་སྡུག་མྱོང་ཞིང་གཟུགས་སྒྲ་ལ་སོགས་པའི་ཡུལ་རྣམས་ལ་སྤྱོད་པའི་བདག་ཏུ་འཛིན་པའི་གཉེན་པོ་བྱེད་དེ།ལས་འབྲས་དང་ཡུལ་ལ་ལོངས་སྤྱོད་པ་ནི།དམིགས་པ་ཡིན་ལ།དམིགས་པ་དྲུག་པོའང་སྐྱེ་མཆེད་ཉིད་ཀྱིས་བྱེད་ཀྱི། གཞན་གྱིས་མ་ཡིན་པའི་ཕྱིར་ལས་འབྲས་དང་ཡུལ་ལ་ལོངས་སྤྱོད་པའི་བདག་མེད་པར་རྟོགས་སོ། །གསུམ་པ་ལ་གཉིས་ཏེ། ཕུང་པོའི་ཉེར་ལེན་བཤད་པ་དང་།དེས་ཁམས་དང་སྐྱེ་མཆེད་ཀྱི་ཉེར་ལེན་ཡང་བསྟན་པའོ།།དང་པོ་ལ།བསྟན་བཤད་གཉིས་ལས།དང་པོ་ལ། དྲི་བ་ནི།མདོ་ལས།ཕུང་པོ་ཞེས་པ་དང་། ཉེ་བར་ལེན་པའི་ཕུང་པོ་ཞེས་འབྱུང་བའི་ཁྱད་པར་གང་ཡིན་ཞེ་ན། ཕུང་པོ་ཡིན་ལ་ཉེར་ལེན་གྱི་ཕུང་པོ་མ་ཡིན་པ་ཡོད་དེ། ཟག་མེད་ཀྱི་ཕུང་པོའོ།།ཉེར་ལེན་གྱི་ཕུང་པོ་གང་ཡིན་ཕུང་པོ་ཡིན་ཏེ།ཟག་བཅས་ཀྱི་ཕུང་པོའོ། །ཅིའི་ཕྱིར་ཟག་བཅས་ཀྱི་ཕུང་པོ་ལ་ཉེ་སོགས་ཏེ། ཉེར་ལེན་དང་ལྡན་པའི་ཕུང་པོ་ཡིན་པས་དེའི་ཕྱིར་བར་གྱི་ཚིག་མི་མངོན་པར་བྱས་ནས་ཉེ་་་་་་སོགས་སོ། །གཉིས་པ་ནི། ཉེར་ལེན་རང་གང་ཡིན་ཞེ་ན། བྱེ་བྲག་སྨྲ་བས་ཉོན་མོངས་རྣམས་ནི།ཉེར་ལེན་ཡིན་ལ།ནང་གི་ཕུང་པོ་རྣམས་དེ་ལས་བྱུང་ཞིང་།ཕྱིའི་རྣམས་དེ་ལ་རག་ལས་པའི་ཕྱིར་ཉེར་ལེན་གྱི་ཕུང་པོ་སྟེ། རྩྭའི་མེ་དང་།རྒྱལ་པོའི་མི་བཞིན་ནམ། དེ་དག་ལས་ཉེར་ལེན་རྣམས་འབྱུང་བས་ཉེར་ལེན་གྱི་ཕུང་པོ་སྟེ། མེ་ཏོག་གི་ཤིང་བཞིན་ཞེས་འདོད་ཀྱང་། སྐབས་འདིར་མ་འོངས་པའི་ལུས་འདོད་པའི་འདུན་པ་དང་། ད་ལྟར་གྱི་ལུས་ལ་ཆགས་པའི་འདོད་སོགས་སོ།།ཅིའི་ཕྱིར་དེ་གཉིས་ཉིད་ལ་ཉེར་ལེན་ཞེས་བྱ་ཞེ་ན།སྲེད་པ་དང་མཚུངས་ལྡན་གྱི་འདུན་པས་མ་འོངས་པའི་ཕུང་པོ་མངོན་པར་འགྲུབ་་པར་བྱེད་པས་ཉེ་བར་ལེན་པ་ཡིན་ཏེ། མ་འོངས་པའི་ལུས་འདོད་ཅིང་དོན་25

དུ་གཉེར་བའི་ཕྱིར་རོ། །འདོད་ཆགས་ནི། ད་ལྟར་གྱི་ཕུང་པོ་ལ་དགའ་བས་ཡོངས་སུ་མི་གཏོང་བར་འཛིན་པས་ཉེར་ལེན་ཏེ། ད་ལྟ་བ་ལ་མཆོག་ཏུ་འཛིན་ཅིང་ལྷག་སོགས་སོ། །གཉིས་པ་ནི། ཅིའི་ཕྱིར་ཟག་བཅས་ཀྱི་ཁམས་སོགས་ནི། དེ་ལ་ཕུང་པོ་བཞིན་དུ་ཉེར་ལེན་འདུན་ཆགས་གཉིས་དང་ལྡན་པའི་ཆོས་ཡིན་པས་ཉེར་ལེན་དང་བཅས་པའི་ཆོས་ཞེས་བཤད་དོ། །གཉིས་པ་ལ་གཉིས་ཏེ། ཆོས་གསུམ་སོ་སོའི་མཚན་ཉིད་ངོས་གཟུང་། དེ་དབྱེ་བའི་སྒོ་ནས་ཞིབ་ཏུ་གཏན་ལ་འབེབས་པའི་རྣམ་གཞག་གོ །དང་པོ་ལ། ཕུང་ཁམས་སྐྱེ་མཆེད་ཀྱི་མཚན་ཉིད་གསུམ་ལས། དང་པོ་ལ། གཟུགས་ཚོར་བ་འདུ་ཤེས་འདུ་བྱེད་རྣམ་ཤེས་ཀྱི་མཚན་ཉིད་དེ།ལྔ་ལས།དང་པོ་ནི།གཟུགས་ཞེས་བྱ་བ་གཟུགས་ཕུང་དང་། །ཁ་དོག་བསམ་གཏན་རྣམ་པར་འདྲེན། །ཞེས་དང་།གཞན་ཡང་ངོ་བོའམ་རང་བཞིན་ལའང་གཟུགས་ཀྱི་སྒྲ་འཇུག་པས་གཞན་་་བསལ་བའི་ཕྱིར་ཕུང་པོ་ཞེས་སྨོས་ལ།ཕུང་པོ་ནི།དུ་མ་ཡོད་པས་ཚོར་ཕུང་ལ་སོགས་པ་བསལ་བའི་ཕྱིར་གཟུགས་སྨོས་སོ། །གཟུགས་ཕུང་དུ་མཚོན་བྱེད་ཀྱི་མཚན་ཉིད་ཅི་ཞེ་ན།ལན་ལ།དགག་གཞག་སྤང་གསུམ་ལས།ཁ་ཅིག གཟུགས་ཀྱི་མཚན་ཉིད་ཐོགས་པ་སྟེ། རང་གི་ཡུལ་དུ་གཞན་འབྱུང་བའི་གེགས་བྱེད་པའོ། །ཞེ་ན། ཇི་སྐད་དུ། ནད་པ་གཉིད་ནི་ག་ལ་ཡོད། །ཟུག་རྔུས་ཟུག་བཞིན་གནོད་པར་འགྱུར། །ཞེས་དང་། འདོད་པ་སྐྱེས་པའི་ལུས་ཅན་དེ། །གལ་ཏེ་འདོད་པ་ཚོལ་བྱེད་པ།།འདོད་པ་དེ་དག་མ་གྲུབ་ན།།ཟུག་རྔུས་ཟུག་པ་བཞིན་དུ་གནོད་ཅེས་གཟུགས་ཀྱི་མཚན་ཉིད་སྟོན་པའི་ཚིགས་བཅད་གཉིས་དང་མི་མཐུན་ནོ། །གཉིས་པ་ལ། བསྟན་བཤད་གཉིས་ལས། དང་པོ་ནི། གཟུགས་ཀྱི་ཕུང་ངོ།ཌིརེ་མཚན་ཉིད་དྲིས་ནས་གཟུགས་ཀྱི་མཚན་ཉིད་སྟོན་པ་ཅི་ཞེ་ན། ཕུང་26

པོ་བཏགས་ཡོད་ཡིན་པས་དེའི་ངོ་བོ་ཉིད་བརྗོད་པས་ནི། དམིགས་ཀྱིས་དབྱེ་བར་མི་ནུས་ཀྱི། འོན་ཀྱང་དེའི་རྟེན་གཟུགས་ཀྱི་མཚན་ཉིད་བརྗོད་པས་དེའི་ཕུང་པོའི་མཚན་ཉིད་ཀྱང་རྟོགས་པའི་ཕྱིར་རོ།།དེ་ལ་གཟུགས་ཙམ་གྱི་མཚན་ཉིད་ནི།གཟུགས་སུ་རུང་བའོ།།གཟུགས་ཕུང་གི་མཚན་ཉིད།གཟུགས་སུ་རུང་བ་རྣམས་གཅིག་ཏུ་བསྡུས་པའོ།།དེ་ལ་གཟུགས་སུ་རུང་བའི་དོན།སློབ་དཔོན་དབྱིག་གཉེན་ལྟར་ན། གནོད་པར་བྱར་རུང་བའི་དོན་ཡིན་ལ། གནོད་པར་བྱར་རུང་བའི་དོན་ཡང་རྣམ་པར་འགྱུར་བ་བསྐྱེད་པ་ལ་བཤད་དེ། དེ་ཡང་ཚོར་བ་སྡུག་བསྔལ་བསྐྱེད་པས་གནོད་པ་མ་ཡིན་གྱི།ལག་པའི་འདུས་ཏེ་རེག་པ་ལ་སོགས་པས་གཞན་དུ་འགྱུར་བ་བསྐྱེད་པའོ། །གཟུགས་ཁམས་བསམ་གཏན་གསུམ་པོ་ལ་ནི། སྣོད་མེ་ཆུ་རླུང་གསུམ་གྱིས་འཇིག་ལ། སེམས་ཅན་ལའང་དེའི་ས་པའི་མེས་གནོད་པར་རུང་ལ། རྫུ་འཕྲུལ་ལ་སོགས་པའི་མཐུ་ཁྱད་པར་ཅན་དང་ལྡན་པས་ཀྱང་གནོད་པར་བྱར་རུང་ཞིང་། བསམ་གཏན་བཞི་པ་དང་བར་དོའི་སེམས་ཅན་ལ་སོགས་པ་གནོད་པར་བྱར་མེད་པ་ཡིན་ཡང་།གནོད་པར་བྱར་ཡོད་པ་དང་རིགས་གཅིག་པའི་ཕྱིར་གཟུགས་ཡིན་ཏེ།སངས་རྒྱས་ཀྱི་སྤྲུལ་པ་བཞིན་ནོ།།ཞེས་བཞེད་དེ།ཇི་སྐད་དུ།གཟུགས་ན་སྤྱོད་པ་དག་ན་ཇི་ལྟར་གནོད་པར་འགྱུར་ཞེ་ན།དེའི་ས་པའི་མེས་སོ། སེམས་ཅན་གྱི་གྲངས་སུ་གཏོགས་པ་ལ་དེ་བཞིན་དུ་དེ་ཉིད་ཀྱི་མེས་སོ། །མཐུ་ཁྱད་པར་ཅན་དང་ལྡན་པས་གནོད་པར་ནུས་པའི་ཕྱིར་རོ། །གནོད་པར་བྱར་མེད་པ་ཡིན་ཡང་།དེའི་རིགས་ཡིན་པའི་ཕྱིར་གཟུགས་ཞེས་བྱ་སྟེ།སངས་རྒྱས་ཀྱི་སྤྲུལ་པ་བཞིན་ནོ། །ཞེས་སོ། །འདིར་གཟུགས་སུ་ཡོད་པ་སྟེ། རུང་བའི་དོན། གནོད་པར་བྱར་རུང་བ་དང་། ཡུལ་བརྟག་ཏུ་རུང་བ་རྣམ་པ་གཉིས་ཀྱིས་གཟུགས་27

སུ་ཡོད་པ་སྟེ། རུང་བའི་མཚན་ཉིད་དེ། ལག་པ་ལ་སོགས་པ་རེག་པས་གཟུགས་སུ་ཡོད་པ་དང་། ཡུལ་ལ་བློས་གཟུགས་སུ་བརྟག་ཅིང་དཔྱད་དུ་རུང་བས་གཟུགས་སུ་ཡོད་པའོ། །དེ་གཉིས་གང་ཡིན་ཡང་གཟུགས་སུ་རུང་བའི་གོ་ཆོད་དོ། །གཉིས་པ་ལ། རེག་པས་དང་། ཡུལ་དཔྱད་པས་གཟུགས་ཡོད་རྒྱས་པར་བཤད་པ་གཉིས་ཀྱི་དང་པོ་ནི།ལག་པ་དང་།སྦྲང་བུ་དང་།ཤ་སྦྲང་དང་།སྡིག་སྤྲུལ་ནི།སེམས་ཅན་དུ་བགྲང་བའི་གཟུགས་སོ།།གཞན་རྣམས་ནི།སེམས་ཅན་མ་ཡིན་པ་སྟེ། དེ་རྣམས་ཀྱི་འདུས་པ་སྟེ། གཟུགས་ཅན་ཕན་ཚུན་ཕྲད་པས་རེག་ན་གཟུགས་སུ་རུང་བ་སྟེ། བཀྲེས་སྐོམ་གྱིས་ནང་དང་གཞན་གྱི་གཉིས་ཀ་ལས་ཏེ། སྔ་མའི་གནས་སྐབས་ལས་གཞན་དུ་གྱུར་པའི་འགྱུར་བ་བསྐྱེད་པ་སྟེ། དེའང་རྒྱུན་ལ་ཡིན་གྱི་སྐད་ཅིག་ལ་ནི་སྐྱེ་འཇིག་གི་དུས་ཀྱི་དབང་དུ་བྱས་པ་དང་། གནས་པ་མེད་པའི་ཕྱིར་མིན་ནོ། །གཉིས་པ་ལ།གཟུགས་གང་མངོན་དུ་གྱུར་པའི་ཡུལ་ཕྱོགས་ལ་ཀེང་རུས་ལ་སོགས་པ་་་་་་་་དངོས་པོ་དང་འདྲ་བའི་གཟུགས་བརྙན་འདི་དང་འདིའོ། །གཟུགས་འདིའི་ཁ་དོག་དང་དབྱིབས་འདི་ལྟ་བུ་དང་། འདི་ལྟ་བུའོ། །ཞེས་མཉམ་སོགས་ཏེ།བཀྲ་འཛིན་ཏེ། དེ་ལྟར་འདུ་ཤེས་པའི་སྒོ་ནས་གཟུགས་སུ་བརྟག་ཅིང་དཔྱད་དུ་རུང་བའོ།།བསྡུ་བར་གཟུགས་ཀྱི་སྤྱི་མཚན་གསུམ་སྟེ།ཡུལ་མནན་ཏེ་གནས་ཤིང་ཡུལ་ལས་བརྟག་ཏུ་རུང་བ་དང་། དབང་ཡུལ་གྱི་གཟུགས་འཕེལ་འགྲིབ་དང་ལྡན་པ་དང་། རེག་པས་གཟུགས་སུ་རུང་བ་ལས། དང་པོ་གཉིས་ཁྱབ་པའི་སྤྱི་མཚན་ཡིན་ལ།ཐ་མ་ནི་མ་ཡིན་ཏེ།འདོད་ལྷ་ལ་ཚ་གྲང་བཀྲེས་སྐོམ་ལ་སོགས་ཡོད་ཀྱང་བཟའ་བཏུང་ལ་སོགས་འདུན་པ་སྐྱེས་པ་ཙམ་གྱིས་འགྲུབ་་པས་མི་གནོད་ལ། གཟུགས་ན་དེ་མེད་དེ། ཇི་སྐད་དུ། གཟུགས་ན་སྤྱོད་པའི་28

གཟུགས་ནི།ལག་པ་དང་།དབྱུག་པ་དང་།མཚོན་ཆའི་འདུས་ཏེ་རེག་པ་དག་གིས་ཀྱང་རེག་ན་ཡང་གནོད་པར་མི་འགྱུར་ལ།དེ་ལས་གཞན་པའི་འདུས་ཏེ་རེག་པ་དག་གིས་ཀྱང་གནོད་པར་མི་འགྱུར་ཞེས་སོ། །རྣམ་བཤད་རིགས་པར་ནི། བསྟན་ཡོད་ཀྱི་གཟུགས་ནི། འདི་ནི་འདི་ནའོ། །ཞེས་སོགས་བརྟག་ཏུ་རུང་བ་དང་།ཐོགས་བཅས་ནི།རེག་པས་འགྱུར་བ་བསྐྱེད་པས་རེག་པས་གཟུགས་སུ་རུང་བ་དང་། བསྟན་དུ་མེད་ལ་ཐོགས་པ་མེད་པ་ནི། གཟུགས་ཀྱི་དེ་གདགས་པ་གཟུགས་སུ་རུང་བ་དང་གསུམ་དུ་བཞེད་དོ། །ངེས་ཚིག་ནི། ལག་པ་ལ་སོགས་པས་གཟུགས་ཤིང་གནོད་པར་བྱར་རུང་བས་གཟུགས་ཏེ། དགེ་སློང་དག གཟུགས་སུ་ཡོད་ཅིང་གཟུགས་སུ་རུང་བས་དེའི་ཕྱིར་གཟུགས་ཉེ་བར་ལེན་པའི་ཕུང་པོ་ཞེས་བྱའོ། །ཅིས་གཟུགས་སུ་ཞེ་ན། ལག་པའི་འདུས་ཏེ་རེག་པས་རེག་པས་རེག་ན་ཡང་གཟུགས་སུ་རུང་ངོ་ཞེས་སོ། །གསུམ་པ་ལ་རྡུལ་ཕྲན་གཟུགས་མ་ཡིན་པར་ཐལ།གཟུགས་སུ་མི་རུང་བའི་ཕྱིར་ཞེ་ན།རྡུལ་ཕྲ་རབ་ཀྱི་གཟུགས་གཅིག་པུ་ལོགས་ཤིག་ཏུ་གྱུར་པ་ནི། མེད་ལ། འདུས་པ་ལ་གནས་པ་ནི།གཟུགས་སུ་རུང་བ་ཉིད་དོ།།ཡང་།འདས་མ་འོངས་ཀྱི་གཟུགས་གཟུགས་མ་ཡིན་པར་ཐལ་ཏེ། རེག་པས་དང་ཡུལ་དཔྱད་པ་གང་གིས་ཀྱང་གཟུགས་སུ་མི་རུང་བའི་ཕྱིར་རོ།།ཞེ་ན།གཟུགས་སུ་རུང་བ་སྔོན་བྱུང་བ་དང་།འབྱུང་བར་འགྱུར་བ་ལ་ཐ་སྙད་བཏགས་པའི་ཕྱིར་བཏགས་ཡོད་ཡིན་གྱི།རྫས་སུ་མེད་པའི་ཕྱིར་སྐྱོན་མེད་དོ།།བྱེ་བྲག་སྨྲ་བ་ནི།གཟུགས་སུ་ཡོད་ཟིན་པ་དང་།ཡོད་པར་འགྱུར་བ་དང་།དེ་དང་རིགས་མཐུན་པའི་ཕྱིར་གཟུགས་ཡིན་ཏེ།བུད་ཤིང་བཞིན་ནོ་ཞེས་འདོད་དོ།།ཡང་།རྣམ་པར་རིག་བྱེད་མ་ཡིན་པའི་གཟུགས་གཟུགས་མ་ཡིན་པར་འགྱུར་རོ།།ཞེ་ན།བྱེ་བྲག་སྨྲ་བ་ན་རེ།རྣམ་པར་29

རིག་བྱེད་ལས་བྱུང་བའི་རྣམ་པར་རིག་བྱེད་མ་ཡིན་པ་ནི། རྣམ་པར་རིག་བྱེད་གཟུགས་སུ་ཡོད་པའི་ཕྱིར་གཟུགས་སུ་ཡོད་པ་སྟེ། ཤིང་ལྗོན་པ་གཡོས་པས་གྲིབ་མ་གཡོ་བ་བཞིན་ནོ།།ཏིང་ངེ་འཛིན་ལས་བྱུང་བ་ནི།དེ་དང་རིགས་མཐུན་པས་སོ། །ཞེས་བཞེད་དོ། །འདིར་ནི་གཟུགས་མཚན་ཉིད་པ་མ་ཡིན་པར་ཐལ་བ་འདོད་ལ།གཟུགས་སུ་བཤད་པ་ནི།བཏགས་པ་ལ་དགོངས་པ་སྟེ།ཇི་སྐད་དུ། ལུས་དང་ངག་གི་རྣམ་པར་རིག་བྱེད་མ་ཡིན་པ་ཞེས་བྱ་བ་གཟུགས་ཀྱི་དེ་གདགས་པ་གཟུགས་སུ་རུང་བའི་ཕྱིར་གཟུགས་ཡིན་ནོ། །འདི་ལྟར། དེ་ནི་ལུས་དང་ངག་གཉིས་མེད་ན། གདགས་སུ་མེད་པ་ཡིན་ཏེ།གཟུགས་མེད་པ་ན་དེ་གདགས་པ་མེད་ཕྱིར་རོ།།ཞེས་སོ།།འདི་རྒྱས་པར་འོག་ཏུ་དཔྱད་པར་བྱའོ།།གཉིས་པ་ལ།དགག་གཞག་སྤང་གསུམ་ལས།ཁ་ཅིགཡུལ་མྱོང་བ་ཚོར་བ་ཡིན་ན། དམིགས་པ་གཅིག་པའི་སེམས་བྱུང་རྣམས་ལས་འདི་ཁྱད་པར་མེད་པར་འགྱུར་རོ། །དེས་ན་འདོད་མི་འདོད་གཉིས་ཀ་ལས་ལྡོག་་པའི་རེག་པ་མྱོང་བ་ནི། ཚོར་བ་སྟེ། བདེ་བ་མྱོང་བར་འགྱུར་བའི་རེག་པ་ལ་བརྟེན་ནས་བདེ་བའི་ཚོར་བ་སྐྱེའོ་ཞེས་གསུངས་སོ། །ཞེ་ན། འོ་ན་འདུ་ཤེས་སོགས་ཀྱང་དམིགས་པའི་སྒོ་ནས་ངོ་བོ་ཉིད་མི་བརྗོད་པར་འགྱུར་རོ།།ཅི་སྟེ།འདུ་ཤེས་ནི།མཚན་མར་འཛིན་པས་གཞན་ལས་ཁྱད་པར་དུ་བྱེད་ན།ཚོར་བ་ཡང་ཡུལ་ཉམས་སུ་མྱོང་བས་གཞན་ལས་ཁྱད་པར་དུ་བྱེད་པར་མཚུངས་སོ།།གཞན་ཡང་། རེག་པ་མྱོང་བའི་དོན་གང་ཡིན་དེ་དང་མཚུངས་པར་ལྡན་པའམ་དེ་རྒྱུར་གྱུར་པས་ཡིན་ན། སེམས་བྱུང་ཐམས་ཅད་ཀྱང་ཚོར་བར་འགྱུར་ཏེ།ཐམས་ཅད་རེག་པ་དང་མཚུངས་པར་ལྡན་ཞིང་།རེག་པ་དེ་ཐམས་ཅད་ཀྱི་རྒྱུ་ཡིན་པར་ཁྱད་པར་མེད་པའི་ཕྱིར་རོ། །ལོ་ཀ་དང་བསྟན་བཅོས་30

ལས་ཀྱང་མྱོང་བའི་དོན་ནི། འབྲས་བུའམ་རྒྱུར་གྲགས་པ་མེད་ཀྱི་མངོན་སུམ་དུ་བྱེད་པར་གྲགས་པ་དང་འགལ་ལོ། །གཉིས་པ་ལ། ཚོར་ཕུང་གི་མཚན་ཉིད་མི་འདྲ་བར་ཚོར་བའི་མཚན་ཉིད་ཅི་ཞེས་འདྲི་བ་ནི། ཕུང་པོ་རྫས་སུ་མེད་པས་དེའི་རྟེན་ཚོར་བའི་མཚན་ཉིད་བསྟན་པས་དེ་ཡང་རྟོགས་པར་འགྱུར་་བས་སོ། །ཚོར་བའི་མཚན་ཉིད་ནི། ཉམས་སུ་མྱོང་བ་སྟེ། ཉམས་སུ་མྱོང་བའི་དོན་ཡང་དངོས་པོའི་སིམ་པ་དང་། གདུང་བ་དང་། དེ་གཉི་ག་མ་ཡིན་པའི་་དངོས་པོའི་རང་གི་ངོ་བོ་མངོན་སུམ་དུ་བྱེད་པའམ་མྱོང་བར་བྱེད་པའོ། །ཉམས་སུ་མྱོང་བ་གཅིག་ཏུ་བསྡུས་པ་ནི།ཚོར་བའི་ཕུང་པོའི་མཚན་ཉིད་ཡིན་ཏེ། གཞན་ལའང་དེས་ཤེས་པར་བྱའོ། །དེ་ཉིད་བཤད་པ་ནི། འདིས་མྱོང་བར་བྱེད་པས་ན།མྱོང་བ་སྟེ།དེའི་ངོ་བོ་གང་གིས་དགེ་བའི་ལས་ཀྱི་འབྲས་བུ་རྣམ་སྨིན་བདེ་བ་དང་། མི་དགེ་བའི་ལས་ཀྱི་འབྲས་བུ་རྣམ་སྨིན་སྡུག་བསྔལ། གཉི་གའི་ལས་ཀྱི་འབྲས་བུ་རྣམ་སྨིན་བཏང་སྙོམས་པ་སོ་སོར་ཏེ། མ་འདྲེས་པར་མྱོང་བའོ།།འདིར་ཀུན་གཞི་དང་མཚུངས་ལྡན་གྱི་བཏང་སྙོམས་ནི།རྣམ་སྨིན་དངོས་ཡིན་ལ།དེ་ལས་གཞན་པའི་བདེ་སྡུག་བཏང་སྙོམས་ནི།རྣམ་སྨིན་ལས་བྱུང་བ་ལ་རྣམ་སྨིན་ཞེས་བཏགས་པའོ།།གསུམ་པ་ནི།སེམས་དང་སེམས་བྱུང་གཞན་རྣམས་ཀྱང་ཚོར་བར་འགྱུར་ཏེ། ཉམས་སུ་མྱོང་བའི་ཕྱིར་རོ། །ཞེ་ན།སྐྱོན་མེད་དེ། སེམས་སེམས་བྱུང་རྣམས་མཚན་ཉིད་སོ་སོར་ངེས་པའི་ཕྱིར་གཞན་རྣམས་མྱོང་བར་བྱེད་པའི་ངོ་བོ་མ་ཡིན་ཡང་དེ་དང་མཚུངས་པར་་་་ལྡན་ཞིང་འདྲེས་པས་མྱོང་བར་བྱེད་པ་འཁྲུལ་པ་ཡིན་ནོ། །ཞེས་ཁ་ཅིག་འདོད་དོ། །ཁ་ཅིག ཚོར་བ་ནི། རང་སྟོབས་ཀྱིས་ཉམས་སུ་མྱོང་བ། གཞན་རྣམས་ཀྱིས་ནི་ཚོར་བའི་སྟོབས་ཀྱིས་ཉམས་སུ་མྱོང་བ་ཡིན་ནོ། །ཞེའོ། །དེའི་31

ལྟར་ན། རང་སྟོབས་ཀྱིས་ཉམས་སུ་མྱོང་བ་ཚོར་བའི་མཚན་ཉིད་དུ་སྦྱར་ཏེ།འོན་ཀྱང་འདི་ཕྱིས་དཔྱད་པར་བྱའོ།།གསུམ་པ་ནི།འདུ་ཤེས་ཀྱི་མཚན་ཉིད།ཡུལ་ལ་མཚན་མར་འཛིན་པ་སྟེ། ཡུལ་ནི། དམིགས་པ་ཡིན་ལ། མཚན་མ་ནི།ཡུལ་གྱི་ཁྱད་པར་སྔོན་པོ་དང་།སེར་པོ་ལ་སོགས་པ་ཡིན་ལ།དེ་ལ་མཚན་མར་འཛིན་པ་ནི། འདི་ནི་སྔོན་པོའོ། །འདི་ནི་སེར་པོའོ། །ཞེས་བྱེ་བྲག་ཏུ་ཤེས་པར་བྱེད་པའོ། །དེ་ཉིད་འཆད་པ་ནི། ཡུལ་དབང་རྣམ་ཤེས་གསུམ་རྒྱུ་དང་འབྲས་བུར་འདུས་ཏེ་ཡུལ་བྱེ་བྲག་ཏུ་ཤེས་པར་བྱེད་པའི་མཚན་ཉིད་དེ། དེ་ཉིད་བཤད་པ་ནི།སྒོ་ལྔའི་རྣམ་ཤེས་ཀྱི་འཁོར་གྱིས་དོན་ཙམ་ལ་མཚན་འཛིན་དང་།ཡིད་ཤེས་ཀྱི་འཁོར་གྱིས་ངེས་པར་འདུ་ཤེས་པ་བཀྲ་འཛིན་གྱི་ངོ་བོ་གང་གིས་ཇི་ལྟར་ཏེ་རྣམ་པ་གང་གིས་མིག་གིས་མངོན་སུམ་དུ་མཐོང་བ་དང་། རྣ་བས་གཞན་ལས་ཐོས་པ་དང་། མ་མཐོང་མ་ཐོས་ཀྱང་གང་འདི་ལྟ་བུར་འགྱུར་རོ་ཞེས་བདག་ཉིད་ཀྱི་བསམ་བྱུང་གིས་བརྟགས་པས་མངོན་པར་རྟོགས་པའི་བྱེ་བྲག་ཕྱེད་པ་དང་། རང་གི་ནང་སོ་སོ་རང་གིས་རིག་ཅིང་མངོན་སུམ་དུ་བྱས་པ་ཤེས་པའི་དོན་རྣམས་གཞན་ལ་མངོན་པར་བརྗོད་པས་ཐ་སྙད་འདོགས་་ཤིང་གོ་བར་བྱེད་པའོ། །དེ་ཡང་ཐ་སྙད་སད་པ། ལྷ་མི་ཐ་སྙད་ལ་མཁས་པ་རྣམས་དང་།བག་ལ་ཉལ་བྱིས་པ་དང་བྱ་དང་རི་དྭགས་ལ་སོགས་པའི་འོ།།ཁ་ཅིག མིག་སྣ་ཡིད་ཀྱི་རྣམ་ཤེས་དང་། །གསུམ་གྱིས་ཉམས་སུ་མྱོང་གང་དེ། །མཐོང་ཐོས་རྣམ་པར་ཤེས་པ་དང་།།རྟོགས་པ་ཡིན་ཏེ་གོ་རིམ་བཞིན།།ཞེས་སྣ་ལྕེ་ལུས་གསུམ་གྱི་ཡུལ་ལུང་མ་བསྟན་ཤི་བ་དང་འདྲ་བས་རྟོགས་པ་ཞེས་་་་་་གཅིག་ཏུ་བསྡུས་ནས་རྟོགས་པ་ཞེས་འདོད་དོ། །འོ་ན་དབང་ཤེས་ལྔའི་འཁོར་གྱི་འདུ་ཤེས་ཀྱིས་བྱེ་བྲག་ཏུ་རྟོགས་པ་མེད་པའི་ཕྱིར་མཚན་མར་འཛིན་པར་32

མི་འགྱུར་རོ།།ཞེ་ན།མ་གྲུབ་སྟེ།མཚན་མར་འཛིན་པའི་བདག་ཉིད་ཁོ་ན་ཡིན་ཏེ།ཕྱིས་དེ་ལྟར་ངེས་ཤེས་འདྲེན་པའི་ཕྱིར།དེ་ལྟ་མ་ཡིན་ན།སྔར་མ་བཟུང་བ་ལ་ཕྱིས་ངེས་ཤེས་འདྲེན་པ་མི་འཐད་དོ། །འོན་ཀྱང་དབང་ཤེས་རྟོག་བཅས་སུ་མི་འགྱུར་ཏེ། དེའི་འདུ་ཤེས་ནི། མི་གསལ་ཞིང་ཞན་པའི་ཕྱིར་ཡོངས་སུ་གཅོད་མི་ནུས་ལ།ཡིད་ཤེས་ནི།གསལ་བས་རྟོག་བཅས་སུ་བཞག་གོ །བཞི་པ་ལ། རྐྱེན་རྣམས་འདུས་ཤིང་ཚོགས་ནས་བྱས་པའི་ཕྱིར་འདུ་བྱེད་དེ། ཕུང་པོ་ལྔས་བསྡུས་པའི་ཆོས་སོ། །དེའི་ནང་ནས་འདུ་བྱེད་ཀྱི་ཕུང་པོས་བསྡུས་པའི་འདུ་བྱེད་དོ། །སྔར་ནི། མཚན་ཉིད་གཅིག་ལ་འདིར་མི་གཅིག་པ་དུ་མ་ཡོད་པར་འདུ་བྱེད་པ་སྟེ།གཡོ་བར་བྱེད་པའི་མཚན་ཉིད་དེ།སེམས་ཀྱི་མངོན་པར་འདུ་བྱེད་པའི་ངོ་བོ་སེམས་པ་གང་གིས་དད་སོགས་དགེ་བ་དང་། ཁོང་ཁྲོ་སོགས་མི་དགེ་བ་དང་། དགེ་མི་དགེར་ལུང་དུ་མ་བསྟན་་པ་དང་། བདེ་སྡུག་བཏང་སྙོམས་སམ། ལྡན་མིན་འདུ་བྱེད་ཀྱི་གནས་སྐབས་སྣ་ཚོགས་རྣམས་སུ་སེམས་འཇུག་ཅིང་སྐྱོད་པར་བྱེད་པའོ།།ལྔ་པ་ནི།འདིར་བྱེ་བྲག་ཏུ་སྨྲ་བ་ནས་དབུ་མའི་བར། དོན་གྱི་ངོ་བོ་རིག་པ་སེམས། ཁྱད་པར་རིག་པ་སེམས་བྱུང་དུ་མཚུངས་པར་འདོད་དེ། བྱེ་བྲག་སྨྲ་བས། དམིགས་པ་ནི། ངོ་བོ་ཙམ་འཛིན་པའོ། །ཚོར་བ་ལ་སོགས་པ་སེམས་ལས་བྱུང་བའི་ཁྱད་པར་རྣམས་ནི། ཁྱད་པར་འཛིན་པའི་ངོ་བོ་དག་ཡིན་ནོ། །ཞེས་སོ། །སེམས་ཙམ་པས་ནི། དེ་ལ་དོན་མཐོང་རྣམ་པར་ཤེས། །དོན་གྱི་ཁྱད་པར་སེམས་ལས་བྱུང་། །ཞེས་སོ། །དབུ་མ་པའང་དེ་དང་མཐུན་ཏེ། འདི་ལ་བོད་རྣམས། སེམས་ཀྱིས་དོན་གྱི་ངོ་བོ་རང་སྟོབས་ཀྱིས་རིགཁྱད་པར་གཞན་སྟོབས་ཀྱིས་རིགསེམས་བྱུང་གིས་ཁྱད་པར་རང་སྟོབས་ཀྱིས་རིག ངོ་བོ་གཞན་སྟོབས་ཀྱིས་རིག་ཅེས་འདོད་དོ། །དེ་ལ་ཇི་33

སྐད་དུ། དོན་ཙམ་མཐོང་བ་ནི། རྣམ་པར་ཤེས་པའོ། །ཞེས་པའི་འགྲེལ་པར།ཙམ་ཞེས་བྱ་བའི་སྒྲ་ནི། བྱེ་བྲག་སེལ་བའི་ཕྱིར་ཏེ། ཁྱད་པར་མི་འཛིན་གྱི།དངོས་པོའི་རང་གི་ངོ་བོ་ཙམ་དམིགས་སོ་ཞེས་བྱ་བའི་ཐ་ཚིག་གོ །ཞེས་གསུངས་པ་ལྟར་ན། སེམས་ཀྱིས་དོན་གྱི་ཁྱད་པར་མི་འཛིན་གྱི། དེ་དང་མཚུངས་པར་ལྡན་པས་འཛིན་པ་ལ་དེས་འཛིན་འཛིན་ལྟར་སྣང་བ་ཡིན་ཏེ།དེས་ན་རང་སྟོབས་གཞན་སྟོབས་ཀྱི་ཁྱད་པར་བྱ་མི་དགོས་ཏེ། འདི་རྣམ་པ་མི་མཚུངས་པར་འདོད་པའི་གྲུབ་མཐའོ། །དབུ་མ་ཕུང་པོ་ལྔ་པ་ལས། རྣམ་པར་ཤེས་པ་ནི། དོན་ཙམ་འཛིན་པར་ཞུགས་པ་སྟེ། དོན་གྱི་ཁྱད་པར་འཛིན་པའི་བདག་ཉིད་ཅན་གྱི་ཆོས་སེམས་ལས་བྱུང་བ་དང་མཚུངས་པར་ལྡན་་་་་པས་ནི། དོན་གྱི་ཁྱད་པར་འཛིན་པའི་ནུས་པ་དང་ལྡན་པར་ཡང་འགྱུར་རོ་ཞེས་གསུངས་པ་ལྟར་ན། རང་སྟོབས་གཞན་སྟོབས་ཀྱི་ཐ་སྙད་གསུངས་པ་མ་མཐོང་ཡང་། དེའི་དོན་གནས་ཏེ། འདི་རྣམ་པའང་མཚུངས་པར་འདོད་པའི་གྲུབ་མཐའ་དང་མཐུན་ནོ།།དང་པོ་ལྟར་ན།དོན་གྱི་ངོ་བོ་ཙམ་རྣམ་པར་ཤེས་ཤིང་རིག་པར་བྱེད་པའི་རིག་པ་ནི། སེམས་སམ་རྣམ་ཤེས་ཀྱི་མཚན་ཉིད་དེ།གཉིས་པ་ལྟར་ན།དོན་གྱི་ངོ་བོ་རང་སྟོབས་ཀྱིས་རིག་པའོ།།དེས་ན་རྣམ་ཤེས་ནི་བྱེད་པ་པོར་ཡང་སྣང་བས་དོན་གྱི་ངོ་བོ་ཙམ་རྣམ་པ་སོགས་ཏེ། རྣམ་པར་ཤེས་པ་སྟེ།སོ་སོར་རིག་པ་དང་།ཀྱང་ནི།རྣམ་ཤེས་ཕྱི་མ་རྣམས་སྡུད་པའོ།།དེ་བཞིན་དུ་རྣ་བས་སྒྲ་སོགས་ཏེ། ཀྱང་ནི། ཆོས་སུ་མ་ཟད། དབང་པོ་དང་ཡུལ་གཞན་རྣམས་ཀྱང་སོ་སོར་རྣམ་པར་རིག་པའོ།།གཉིས་པ་ནི།བྱེ་བྲག་སྨྲ་བ་ནི།རང་གི་རིགས་ཀྱི་འབྱུང་གནས་ཏེ།འདུས་བྱས་ཀྱི་སྐལ་བ་མཉམ་པའི་རྒྱུའམ།སེམས་སེམས་་བྱུང་རྣམ།ས་ཀྱི་འབྱུང་གནས་ནི། ཁམ།ས་སུ་འདོད་དོ། །འདིར་་34

ཁམས་བཅོ་བརྒྱད་ཀྱིས་ཆོས་ཐམས་ཅད་བསྡུས་པ་ལྟར་ན། ཁམས་ཙམ་གྱི་མཚན་ཉིད་ནི། བྱེད་པ་མེད་པ་རང་གི་མཚན་ཉིད་འཛིན་པ་སྟེ། དེའི་དོན་ཡང་། དངོས་པོ་ཐམས་ཅད་སྐད་ཅིག་པ་ཡིན་པས་བྱེད་པའི་དུས་ན་མི་གནས་པའི་ཕྱིར་རང་གྲུབ་པ་མ་གཏོགས་པར་བྱེད་པ་པོ་གཞན་མེད་དོ། །བྱེད་པ་པོ་མེད་པར་ནི།བྱ་བ་མེད་པས་བྱེད་པ་མེད་པའོ།།རང་གི་མཚན་ཉིད་འཛིན་པ་ནི། མིག་གིས་མིག་རང་གི་མཚན་ཉིད་འཛིན་པ་ལྟ་བུའོ། །ངེས་ཚིག་ནི།རང་གི་མཚན་ཉིད་འཛིན་པའི་ཕྱིར་ཁམས་སོ།།འདི་ནི།རིགས་ཀྱི་དོན་ལ་ཁམས་སུ་བཞག་པ་དང་མཐུན་ནོ།།ཡང་།མུ་བཞི་བཤད་པ་ལྟར་ན།ཉེར་སྤྱོད་འཛིན་པ། ཁམས་ཙམ་གྱི་མཚན་ཉིད་དེ། དེ་ལ་དབྱེ་ན། ས་བོན་དང་མངོན་གྱུར་གཉིས་ལས། ས་བོན་ནི། ཆོས་དེ་དང་དེའི་རྒྱུའི་རྐྱེན་དུ་འགྱུར་བའོ། །མངོན་གྱུར་ནི། ཉེར་སྤྱོད་འཛིན་པར་གྲུབ་ཟིན་པའོ། །དབང་པོའི་ཁམས་ནི།ཉེར་སྤྱོད་གནས་ཀྱི་སྒོ་ནས་འཛིན་པའོ།།ཡུལ་གྱི་ཁམས་ནི།ཉེར་སྤྱོད་དམིགས་པའི་སྒོ་ནས་འཛིན་པ་སྟེ། འདུས་མ་བྱས་ཀྱང་ཡིད་ཤེས་ཀྱི་དམིགས་པ་ཡིན་པས་སོ།།འབྲས་བུ་རྣམ་ཤེས་ཀྱི་ཁམས་ནི།ཉེར་སྤྱོད་རང་གི་མཚན་ཉིད་ཀྱི་སྒོ་ནས་འཛིན་པའོ། །དེ་བཞིན་དུ་བཅོ་བརྒྱད་པོ་སོ་སོར་དབྱེ་བ་ཡང་ཤེས་པར་བྱ་སྟེ། དེ་གཞུང་ལ་སྦྱར་ན། དབང་པོ་དང་། ཡུལ་དང་། རྣམ་ཤེས་ཀྱི་ཁམས་གསུམ་ལས།དང་པོ་ལ།མིག་གི་ཁམས་ཀྱི་མཚན་ཉིད་དང་།དེ་གཞན་ལ་སྦྱར་བ་གཉིས་ལས། དང་པོ་ནི། འདས་པའི་མིག་གང་གིས་འདས་པའི་གཟུགས་རྣམས་མཐོང་བར་གྱུར་པའི་མིག་དེ་ནི།འདས་པའི་མིག་གི་རྣམ་ཤེས་ཀྱི་ཉེར་སྤྱོད་གནས་ཀྱི་སྒོ་ནས་འཛིན་པས་ན། ཁམས་སོ། །ད་ལྟའི་གཟུགས་ལ་ལྟ་བའི་མིག་ནི། ད་ལྟར་གྱི་རྣམ་ཤེས་ཀྱི་ཉེར་སྤྱོད་གནས་ཀྱི་སྒོ་ནས་འཛིན་པས་ན།35

ཁམས་སོ། །མིག་དེའི་ས་བོན་བསགས་པ་ཀུན་གཞི་རྣམ་ཤེས་ཀྱང་མིག་གི་ཁམས་ཏེ། གང་ལས་མིག་ཕྱི་མ་འགྲུབ་པར་འགྱུར་བའི་ས་བོན་དེའོ། །རྣམ་སྨིན་ཀུན་ཤེས་ཀྱང་ཁམས་ཏེ། གང་ལས་མིག་གྲུབ་ཟིན་པའོ། །ས་བོན་དེ་གཉིས་ཀུའང་མིག་རིགས་འདྲ་ཕྱི་མའི་རྒྱུ་ཡིན་པས་མིག་གི་ཁམས་ཀྱི་མཚན་ཉིད་དང་ལྡན་ནོ། །དང་པོ་གཉིས་ནི། མིག་ཀྱང་ཡིན་ལ་ཁམས་ཀྱང་ཡིན་པས་མིག་ཁམས་ཏེ།གཞི་མཐུན་དུ་སྦྱར་རོ།།ཕྱི་མ་གཉིས་ནི།མིག་མ་ཡིན་ཀྱང་དེའི་ཁམས་ཡིན་པས་མིག་གི་ཁམས་ཏེ། དེ་ནི་ས་བོན་གྱི་དོན་ལ་ཁམས་ཀྱི་དོན་དུ་བྱས་པ་སྟེ། དང་པོ་གཉིས་ནི་མདོ་སྡེ་པ་དང་ཐུན་མོང་ཡིན་ལ། ཕྱི་མ་གཉིས་ནི། རྣལ་འབྱོར་སྤྱོད་པའི་ཐུན་མོང་མ་ཡིན་པའོ།།གཉིས་པ་ནི།མིག་གི་ཁམས་ཀྱི་མཚན་ཉིད་ལ།མངོན་གྱུར།འདས་པ་དང་།ད་ལྟར་གཉིས།ས་བོན།འགྲུབ་འགྱུར་གྱི་ས་བོན་དང་། གྲུབ་ཟིན་གྱི་ས་བོན་གཉིས་ཡོད་པ་ཇི་ལྟ་བ་བཞིན་དུ་རྣ་སོགས་ཀྱང་དེ་བཞིན་ཏེ། ཡིད་གང་གིས་ཆོས་གང་དག་རིག་པར་གྱུར་པ་དང་། རིག་པ་དང་། དེའི་ས་བོན་བསགས་པ་དང་། རྣམ་པར་སྨིན་པ་ཀུན་གཞི་རྣམ་པར་ཤེས་པ་གང་ཡིན་པ་དེ།ཡིད་ཀྱི་ཁམས་ཀྱི་མཚན་ཉིད་དོ།།ཞེས་འདོན་པ་བསྒྱུར་ལ་བཤད་དོ།།གཉིས་པ་ལ།གཟུགས་ཀྱི་ཁམས་ཀྱི་མཚན་ཉིད་དང་། དེ་གཞན་ལ་སྦྱར་བ་གཉིས་ལས། དང་པོ་ནི། འདས་པའི་མིག་གིས་གཟུགས་གང་དག་མཐོང་བར་གྱུར་པའི་གཟུགས་དེ་ནི། ཉེར་སྤྱོད་དམིགས་པས་འཛིན་པས་ཁམས་སོ།།ད་ལྟའི་མིག་གིས་མཐོང་བའི་གཟུགས་རྣམས་ནི།ཉེར་སྤྱོད་དམིགས་པས་འཛིན་པས་ཁམས་ཏེ། དེ་གཉིས་ནི། གཟུགས་ཁམས་སོ། །གཟུགས་དེ་ལ་མིག་གི་ཁམས་དབང་བྱེད་པ་ཉིད་ནི། དབང་པོའི་དབང་གིས་ཕྱི་རོལ་གྱི་ཡུལ་གཟུགས་འབྱུང་བ་གང་ཡིན་པ་དེ་ལ་དེའི་དབང་གིས་་་36

གཟུགས་ཀྱི་ཁམས་ཏེ། མིག་དབང་ཉིད་གཟུགས་འགྲུབ་པའི་རྒྱུ་ཡིན་པས་སམ།དབང་པོའི་ས་བོན་ལས་ནང་དུ་དབང་པོ་གྲུབ་པའི་དབང་གིས་ཕྱི་རོལ་དུ་ཡུལ་འགྲུབ་ལ། ཡུལ་དེའི་ས་བོན་དབང་པོའི་ས་བོན་ལ་བརྟེན་ཅིང་དེའི་དབང་གིས་བྱུང་བས་དབང་བྱེད་པས་ན། གཟུགས་ཀྱི་ཁམས་ཏེ། འདི་ནི།ཁམས་ས་བོན་དང་ཡང་ཆ་མཐུན་ནོ། །གཉིས་པ་ནི། གཟུགས་ཀྱི་ཁམས་ཀྱི་མཚན་ཉིད་ཉེར་སྤྱོད་འཛིན་པ་དབང་བྱེད་པའི་སྒོ་ནས་བསྟན་པ་དེ་ཇི་་་་་་་བཞིན་དུ་སྒྲ་སོགས་ཀྱང་དེ་བཞིན་དུ་སྦྱར་ཏེ། ཆོས་ཁམས་འདུས་མ་བྱས་ནི།ནང་གི་ཡིད་ཀྱི་དབང་གིས་བསྐྱེད་ནས་གྲུབ་པ་མ་ཡིན་ཀྱང་། ཡིད་དེ་འཛིན་པ་ལ་དབང་བྱེད་པའི་ཕྱིར་རོ། །གསུམ་པ་ལ། མིག་གི་རྣམ་ཤེས་ཀྱི་ཁམས་ཀྱི་མཚན་ཉིད་དང་།དེ་གཞན་ལ་སྦྱར་བ་གཉིས་ལས།དང་པོ་ནི།རྟེན་ཏེ།གནས་མིག་གི་དབང་པོ་དང་། དམིགས་པའི་ཡུལ་གཟུགས་ཀྱིས་གཟུགས་སུ་སྣང་བའི་རྣམ་རིག་འདས་ད་ལྟར་གང་ཡིན་པ་ནི། ཉེར་སྤྱོད་རང་གི་མཚན་ཉིད་ཀྱི་སྒོ་ནས་འཛིན་པས་ཁམས་སོ། །མིག་ཤེས་དེའི་ས་སོན་བསགས་པ་མ་འོངས་པ་ན་མིག་ཤེས་འགྲུབ་པའི་རྒྱུའོ། །ཚེ་འདིའི་རྣམ་སྨིན་ཀུན་གཞི་རྣམ་ཤེས་ནི།ཚེ་འདིའི་མིག་ཤེས་ཀྱི་རྒྱུ་སྟེ།དེ་གཉིས་ས་བོན་གྱི་དོན་གྱིས་ཁམས་སོ།།ཐོག་མཐའ་གཉིས་ལ་ས་བོན་སྨོས་པས་བར་མའང་གོ་ཟེར་རོ།།གཉིས་པ་ནི།མིག་སོགས་ཏེ།དེ་བཞིན་དུ་འདོན་པ་ཁ་བསྒྱུར་ལ་བཤད་དོ།།གསུམ་པ་ལ།སྐྱེ་མཆེད་ཀྱི་མཚན་ཉིད་དེ་ནི།ཁམས་ཀྱི་མཚན་ཉིད་བཞིན་དུ་བལྟ་བར་བྱ་སྟེ།དེ་ཡང་ཐམས་ཅད་དུ་འདྲ་བ་མ་ཡིན་གྱི།ཇི་ལྟར་མཐུན་མཐུན་དུ་སྟེ།ཇི་ལྟར་རིགས་རིགས་སུ་སྦྱར་ཏེ། འདི་ལྟར། མིག་གང་གིས་གཟུགས་གང་དག་མཐོང་བར་འགྱུར་བ་དང་། དེའི་ས་བོན་བསགས་པ་ཀུན་གྱི་རྣམ་ཤེས་གང་ཡིན་པ་37

སྟེ། གང་ལས་ཕྱི་མ་ལ་མིག་འགྲུབ་པར་འགྱུར་བ་དེ་མིག་གི་སྐྱེ་མཆེད་ཀྱི་མཚན་ཉིད་དེ།གཞན་ཡང་དེ་བཞིན་ནོ།།མིག་གིས་གཟུགས་གང་དག་མཐོང་བར་འགྱུར་བ་དང་། དེ་ལ་མིག་གི་ཁམས་དབང་བྱེད་པ་དེ་གཟུགས་ཀྱི་སྐྱེ་མཆེད་ཀྱི་མཚན་ཉིད་དེ། གཞན་ཡང་དེ་བཞིན་ནོ། །དེ་ལ་སྐྱེ་མཆེད་ཙམ་གྱི་མཚན་ཉིད། རྣམ་ཤེས་སྐྱེ་བའི་སྒོའམ་ཐབས་སུ་གྱུར་པའོ། །བྱེ་བྲག་ཏུ་དབང་པོ་དང་།ཡུལ་གྱི་སྐྱེ་མཆེད་ཀྱི་མཚན་ཉིད།གནས་དང་།དམིགས་པའི་སྒོ་ནས་རྣམ་ཤེས་སྐྱེ་བའི་སྒོར་གྱུར་པའོ། །གཉིས་པ་ལ་གསུམ་སྟེ། རྣམ་གཞག་རྒྱས་པར་བཤད།དོན་བསྡུ་ཞར་ལས་བྱུང་བའོ།།དང་པོ་ལ་གསུམ་སྟེ།ཕུང་པོ་དང་།ཁམས་དང་།སྐྱེ་མཆེད་ཀྱི་རྣམ་གཞག་གོ །དང་པོ་ལ་ལྔ་སྟེ།གཟུགས།ཚོར་བ།འདུ་ཤེས། འདུ་བྱེད། རྣམ་ཤེས་ཀྱི་ཕུང་པོའི་རྣམ་གཞག་ལས། དང་པོ་ལ།བསྟན་བཤད་གཉིས་ལས། དང་པོ་ནི། གཟུགས་ཀྱི་ཕུང་པོ་ནི། དུ་མ་སྤུངས་པ་ཡིན་ལ། དེ་གདགས་པའི་རྟེན་མི་འདྲ་བ་དུ་མ་ཡོད་པ་རྣམས་སོ་སོར་རྣམ་པར་ཕྱེ་ནས་ཀུན་ནས་གནས་པ་བཞིན་དུ་གཏན་ལ་ཕབ་པའམ། རྣམ་པར་ཕྱེ་ནས་ཇི་ལྟར་ཀུན་ཏུ་གནས་པ་བཞིན་དུ་གཞག་པས་ན་རྣམ་གཞག་སྟེ། དེ་གང་ཞེ་ན། ཚོར་བ་ལ་ཚོར་བ་གང་ཅི་ཡང་རུང་སྟེ་ཞེས་མི་སྨོས་པར་གཟུགས་ལ་སྨོས་པ་ནི། ཚོར་བ་ཐམས་ཅད་མྱོང་བར་མཚན་ཉིད་གཅིག་ཀྱང་གཟུགས་ལ་རེག་པ་དང་། ཡུལ་བརྟག་པ་དང་། གཟུགས་ཀྱི་དེ་གདགས་པ་གཟུགས་སུ་རུང་བའི་སྒོ་ནས་དོན་དུ་མར་བསྟན་པའི་ཕྱིར་ཏེ། གཟུགས་ཀྱི་མཚན་ཉིད་དང་ལྡན་པ་གང་ཡིན་པ་ཅི་ཡང་རུང་སྟེ། ཡིན་ནོ་ཅོག་དེ་ཐམས་ཅད་གཉིས་སུ་འདུས་ཏེ་འབྱུང་བ་ནི། རྒྱུར་བྱས་པའི་གཟུགས་སྣ་ཚོགས་འགྲུབ་པ་ན། དེ་དང་དེ་དག་གི་རྣམ་པར་འབྱུང་བའམ། ཡང་ན། སེམས་ཅན་ཐམས་ཅད་ནི།38

ལས་ཀྱི་དབང་གིས་འཁོར་བ་ཐོག་མེད་ནས་མ་བྱུང་མ་མྱོང་བས་འབྱུང་བ་སྟེ།འོན་ཀྱང་གཞན་ཡང་འབྱུང་བར་ཐལ་བར་མི་འགྱུར་ཏེ། ས་སྟེང་ཉལ་བཞིན་ནོ། །ཁ་ཅིག འབྱུང་བ་སངས་རྒྱས་པར་བྱེད་པས་འབྱུང་བ་ཞེས་སོ། །འབྲས་གཟུགས་ཐམས་ཅད་ཀྱི་རྟེན་ཡིན་པས་ལྟོས་ཆེ་བའི་ཕྱིར་རམ། གཟུགས་འདུས་པ་ཐམས་ཅད་ལ་ཡོད་པའམ། གནས་པ་ཐ་གྲུ་ཆེ་བའི་ཕྱིར་ཆེན་པོའོ། །ཡང་ན། སའི་ཁམས་ནི། ཐམས་ཅད་དུ་ཁྱབ་པས་གནས་པ་ཆེ་ལ། ཆུ་མེ་རླུང་གསུམ་ནི།སྣོད་འཇིག་པར་བྱེད་པའོ།།ཁ་ཅིག དེ་དག་བྱ་བ་ལ་ཤས་ཆེ་བ་ལ་དེ་རྣམས་ཆེན་པོར་གནས་པའི་ཕྱིར་ཆེན་པོའོ། །ཁ་ཅིག རྒྱ་ཆེ་བ་ནམ་མཁའ་ཁྱབ་པར་གནས་པས་ཆེན་པོ་ཞེའོ། །འབྱུང་བ་ཡང་ཡིན་ཆེན་པོ་ཡང་ཡིན་པས་འབྱུང་བ་ཆེན་པོ་སྟེ།དེ་བཞིའི་གཟུགས་དག་དང་།འབྱུང་ཆེན་བཞི་དག་རྒྱུར་བྱས་པའི་གཟུགས།འབྲས་གཟུགས་ཏེ།རྒྱུར་བྱས་པའི་དོན་ནི།རྒྱུ་དེ་ལས་འབྲས་གཟུགས་བྱུང་ངོ་། །ཞེས་པའི་དོན་ཏེ། འབྱུང་བ་ཆེན་པོ་བཞིས་འབྲས་བུའི་གཟུགས་ལ་རྒྱུ་ལྔ་བྱེད་དེ།སྐྱེད་པའི་རྒྱུ་ནི།དེ་མེད་ན་མི་འབྱུང་བའི་ཕྱིར་རོ།།རྟེན་གྱི་རྒྱུ་ནི།འབྱུང་བར་འགྱུར་ན།དེ་ལ་བརྟེན་པ་འབྲས་གཟུགས་ཀྱང་འགྱུར་བའམ། འབྱུང་བ་ལས་ལོགས་ཤིག་ཏུ་ཡུལ་གནོན་པའི་མཐུ་མེད་པས་སོ། །གནས་པའི་རྒྱུ་ནི། འབྱུང་བ་རྒྱུན་འདྲ་བར་འབྱུང་ན། འབྲས་གཟུགས་ཀྱང་འདྲ་བ་རྒྱུན་མི་འཆད་པའི་ཕྱིར་གཞིའི་དངོས་པོ་སྟེ། རྩིག་པ་དང་རི་མོ་བཞིན། རྟེན་པའི་རྒྱུ་ནི། དེའི་སྟོབས་ཀྱིས་རྒྱུན་མི་འཆད་པར་སྐད་ཅིག་མ་ཕྱི་མ་ཕྱི་མ་སྐྱེ་བར་བྱེད་པ་སྟེ། འཁོར་བ་ལ་བརྟེན་ནས་འགྲོ་བ་བཞིན། འཕེལ་བའི་རྒྱུ་ནི། འབྱུང་བ་འཕེལ་ན། འབྲས་གཟུགས་ཀྱང་འཕེལ་ཞིང་རྒྱས་པར་བྱེད་པའི་ཕྱིར་རོ། །གཉིས་པ་ལ་གཉིས་ཏེ། རྒྱུ་གཟུགས་དང་། འབྲས་གཟུགས་39

བཤད་པ་ལས།དང་པོ་ལ།བསྟན་བཤད་གཉིས་ཀྱི་དང་པོ་ནི།ས་ལ་སོགས་པ་ཉིད་ཁམས་ཡིན་པས་ན།སའི་ཁམས་ལ་སོགས་པ་སྟེ།རང་གི་མཚན་ཉིད་དང་འབྲས་གཟུགས་འཛིན་པའི་ཕྱིར་ཁམས་སོ། །ས་ལ་སོགས་པ་སྨོས་པ་ནི། མིག་གི་ཁམས་ལ་སོགས་པ་ལས་ཕན་ཚུན་དབྱེ་བའི་ཕྱིར་རོ།།ཁམས་སྨོས་པ་ནི།ལོ་ཀ་ན་གྲགས་པའི་ས་སོགས་བཅད་པའི་དོན་ཏེ། ལོ་ཀ་ན་གྲགས་པའི་ས་ཆུ་མེ་ནི། ཁ་དོག་དང་དབྱིབས་ལ་ཐ་སྙད་འདོགས་ཏེ། དེ་དག་སྟོན་པ་ན། ཁ་དོག་དང་དབྱིབས་སྟོན་པའི་ཕྱིར་རོ། །རླུང་ནི། རླུང་གི་ཁམས་ལའང་རླུང་ཞེས་ལོ་ཀ་ལ་འདོགས་ལ།ཁ་དོག་དང་དབྱིབས་ལའང་འདོགས་ཏེ།རླུང་སྔོན་པོ།རླུང་ཟླུམ་པོ་ཞེས་འདོགས་པའི་ཕྱིར་རོ།།མཛོད་དུ།ལོ་ཀ་ཡི་ནི་ཐ་སྙད་དུ།།ཁ་དོག་དབྱིབས་ལ་ས་ཞེས་བརྗོད། །ཆུ་མེ་ཡང་ངོ་རླུང་ཚོགས་ཁམས། །ཉིད་ཡིན་དེ་དང་འདྲ་བའང་ཡིན། །ཞེས་སོ། །དེ་བསལ་ནས་བསྟན་བཅོས་ལ་གྲགས་པའི་སྲ་བ་ལ་སོགས་པའི་ངོ་བོ་ཉིད་ཁམས་སུ་བསྟན་ཏོ། །འདི་དག་རགས་རིམ་ནས་བསྟན་ལ།མཚན་ཉིད་ཐ་དད་པས་དབྱེ་བ་སྔར་བྱས་སོ།།གཉིས་པ་ནི།སྲ་བ་ཁོ་ན་སྲ་བ་ཉིད་དེ། འདི་ལ་དོན་གཞན་ནི་མེད་དོ།།མཁྲང་བ་དང་འཐས་པ་ནི། རྣམ་གྲངས་ཏེ། བརྟེན་པའམ་འཛིན་པའི་ལས་ཅན་ནོ། །འདུ་བར་བྱེད་ཅིང་རླན་པར་བྱེད་པས་གཤེར་བ་སྟེ། སྡུད་པའི་ལས་ཅན་ནོ། །སྲེག་བྱེད་ཡིན་པས་ཚ་བ་སྟེ། སྨིན་པར་བྱེད་པའི་ལས་ཅན། ཡང་བ་ནི། འདེགས་སླ་བའང་འགུལ་བར་བྱེད་པ་ཡིན་ལ།གཡོ་བ་ནི།དངོས་པོའི་རྒྱུན་ཡུལ་གཞན་དུ་འབྱུང་བར་བྱེད་པའི་རྒྱུ་ཡིན་ཏེ། སྒྲོན་མ་གཡོ་བ་བཞིན་ནོ། །འབྲས་གཟུགས་ཡང་བ་གཅད་པའི་ཕྱིར་གཡོ་བ་སྨོས་ལ། ངོ་བོ་མ་བསྟན་གྱི། ལས་བསྟན་ནོ། །སྙམ་པ་དང་། སེམས་པ་ཡང་གཡོ་བ་ཡིན་པ་གཅད་པའི་ཕྱིར་ཡང་བ་སྨོས་ཏེ། བསྐྱོད་40

པ་དང་འཕེལ་ཞིང་རྒྱས་པར་བྱེད་པའི་ལས་ཅན་ནོ། །འབྱུང་བ་དང་འབྲས་གཟུགས་རྣམས་ཕན་ཚུན་གཅིག་ལ་གཅིག་ཡོད་པར་རང་གི་ངོ་བོ་མ་་་་་་་་་་་དམིགས་ཀྱང་།བྱེད་ལས།རྟེན་སྡུད།སྨིན་བསྐྱོད་ལས་ཤེས་ཏེ།རྡོ་བ་ལ་འདུས་པ་དང་སྐམ་པ་དང་གཡོ་བ་ཡོད་ཅིང་། ཆུ་ལ་ཡང་ཞིང་འདེགས་པ་དང་པད་འདབ་རྒྱས་པ་དང་གཡོ་བ་ཡོད་ལ། མེ་ལ་ཡང་མེ་ལྕེས་འདེགས་པ་དང་གཡོ་བ་མཐོང་ཞིང་། རླུང་ལ་ཡང་འདྲེགས་པ་དང་གྲང་དྲོའམ་མི་འགྱེ་བ་དང་གོས་ལ་སོགས་པ་སྐམ་པར་བྱེད་པ་ཡོད་པས་ཐམས་ཅད་ཡོད་ཀྱང་། གང་བྱེད་ལས་ཤས་ཆེ་བ་དེ་གཙོ་བོར་བརྗོད་དེ།ལན་ཚྭ་དང་ཕྱེ་བཞིན་ནོ།།ཇི་སྐད་དུ།དགའ་བོ།ཕ་དང་མའི་མི་གཙང་བ་སྐ་བ་ལས་ལུས་སུ་གྱུར་པ་ལ།ས་དངོ་།ཆུ་དང་།མེ་དང་།རླུང་རྣམས་སྲ་བ་དང་།སྡུད་པ་དང་།སྨིན་པ་དང་།འཕེལ་བའི་བྱ་བ་བྱེད་ཅིང་གནས་སོ། །གལ་ཏེ་དགའ་བོ། དེ་ན་སའི་ཁམས་ཡོད་ལ་ཆུའི་ཁམས་མེད་ན་ནི། ཕྱེའམ་ཐལ་བའི་ཆངས་བུ་བཞིན་དུ་བསྐམས་པའང་འཐུལ་བར་འགྱུར་ཏེ། ཆུས་བསྡུས་པས་ན་མི་འཐུལ་ཞིང་མི་འཇོག་གོ །གལ་ཏེ་ཆུ་ཡོད་ལ་ས་མེད་ན་ནི། འབྲུ་མར་རམ་ཡུངས་མར་བཞིན་དུ་འཛག་ཅིང་འབོ་བར་འགྱུར་རོ། །གལ་ཏེ་ས་དང་ཆུ་ཡོད་ལ་མེ་མེད་ན། ཤ་རུལ་བཞིན་དུ་མྱགས་པར་འགྱུར་རོ། །གལ་ཏེ་ས་དང་ཆུ་དང་མེ་ཡོད་ལ་རླུང་མེད་ན་ནི། ཇི་ཙམ་དུ་གནས་པ་ལས་འཕེལ་ཞིང་རྒྱས་པར་མི་འགྱུར་རོ། །ཞེས་གསུངས་སོ། །ལས་དང་པོའི་ཁྱད་པར་ནི། བྱ་བ་ལ་ལྟོས་ནས་ལས་སུ་བཞག་ལ། དངོས་པོ་གཞན་གང་ལའང་མི་ལྟོས་པ་རང་གི་རང་བཞིན་ངོ་བོའོ། །དེ་ལྟར་ལས་བཞིར་ངེས་པའི་ཕྱིར་འབྱུང་བ་བཞིར་ངེས་ཀྱི།ནམ་མཁའ་ནི།འབྱུང་བ་ཆེན་པོ་མ་ཡིན་ཏེ། ཐོགས་བཅས་ཀྱི་གཟུགས་མེད་པ་ཙམ་མ་གཏོགས་པ་ནམ་41

མཁའ་ཞེས་བྱ་བ་ཅི་ཡང་མེད་པའི་ཕྱིར་རོ། །ཐོགས་བཅས་ཀྱི་གཟུགས་དེ་ནས་སོང་སྟེ།རང་གི་གོ་དེར་ཐོགས་བཅས་ལ་གོ་འབྱེད་ཀྱི་ནམ་མཁའ་ཕྱོགས་དེ་ནས་སོང་བ་མེད་པས་གོ་འབྱེད་པ་ཡང་མེད་ལ། གོ་གཅོད་པ་ཡང་མེད་པའི་ཕྱིར་རོ། །ཁ་ཅིག གཟུགས་ཐམས་ཅད་འབྱུང་བའི་སྐབས་འབྱེད་པས་ཆེན་པོ་ཡིན་ཡང་འབྱུང་བ་ནི་མ་ཡིན་ཏེ། འདུས་མ་བྱས་པ་ཉིད་ཀྱི་ཕྱིར་རོ། །ཞེས་འདོད་དོ། །གཉིས་པ་ལ། བསྟན་བཤད་གཉིས་ལས། དང་པོ་ནི། མིག་གི་རྡུལ་ནི། མིག་འབྲས་ཀྱི་ནང་ན་རྒྱན་འབྲུམ་གྱི་འབྲས་བུའི་ཚད་ཙམ་ཟར་མའམ། གོ་སྟོད་ནག་པོའི་མེ་ཏོག་ལྟར་གནས་པ། བལྟར་མེད་པ། པགས་པ་དང་།ཁ་དོག་དང་བས་བཀབ་པས་ན།གྱེས་པར་མི་འགྱུར་བའོ།།རྣ་བའི་རྡུལ་ནི། རྣ་བའི་སྦུག་གི་ནང་ན་གྲོ་བ་གཅུས་པའི་མདུད་པ་འདྲ་བར་གནས་སོ། །སྣའི་རྡུལ་ནི། མཚུལ་པའི་ནང་ལྟག་ཁུང་གི་ཐད་ཀ་ན་མིག་ཐུར་གཤིབས་པ་ལྟར་གནས་ཏེ།དབང་པོ་དང་པོ་གསུམ་ཕྲེང་བ་ལྟར་གནས་སོ།།ལྕེའི་རྡུལ་ནི།ཟླ་བ་ཕྱེད་པ་ལྟ་བུ་སྟེ། ལྕེའི་དབུས་ན་སྐྲའི་རྩེ་མོའི་ཁྱོན་ཙམ་ཞིག་ལྕེ་དབང་གིས་མ་ཁེབས་ཏེ།ཇི་སྐད་དུ།དེའང་དབང་པོས་ཁྱབ་ན་ནི།ཀླད་རྒྱས་རྒྱུན་དུ་འཛག་པས་རྙིང་བའི་ཕྱིར་ཡི་ག་འཆུས་པར་འགྱུར་རོ།།ཞེས་སོ།།ཁ་ཅིག་ན་རེ།བེེཌཱུ་རྱའི་ཁ་དོག་འདྲ་བར་ལུས་ཀྱི་དབུས་ན་ཡར་གནས་ཏེ། གང་དུ་རེག་བྱ་བྱུང་བ་དེར་རྒྱུག་གོ །ཞེས་ཟེར་རོ། །དེ་རྣམས་རང་རང་གི་དོན་ལ་དམིགས་པར་བྱ་བ་ལ་ལྷག་པར་དབང་བྱེད་པས་ན། དབང་པོ་སྟེ། རང་རང་གི་ཡུལ་ཐམས་ཅད་ལ་དམིགས་པ་ལ་ཐུན་མོང་གི་རྒྱུ་དང་། དམིགས་པ་དེ་གསལ་མི་གསལ་ལ་སོགས་རྗེས་སུ་བྱེད་པའི་ཕྱིར་རོ།།གཟུགས་སོགས་དེ་ལས་ལྡོག་པའི་ཕྱིར་མིན་ནོ། །དེ་ལྟར་དབང་པོ་ལྔ་ནི། སོ་སྐྱེས་མངོན་སུམ་དུ་མི་རྟོགས་པས་42

འབྲས་བུ་རྣམ་ཤེས་ཀྱི་རྟགས་ལས་དཔག་གོ །མིག་གི་སྤྱོད་ཡུལ་དང་།མིག་གི་ཡུལ་དང་། མིག་ཤེས་དང་ཡིད་ཤེས་གཉིས་ཀྱི་སྤྱོད་ཡུལ། ཡུལ་དམིགས་པར་གྱུར་པ་ན།གཟུགས་ཏེ།དེ་བཞིན་དུ་སྒྲ་དྲི་རོ་རེག་བྱའི་བར་དུ་སྦྱར་ཏེ།ཕྱོགས་གཅིག་སྨོས་པ་ནི། འབྱུང་བཞི་རེག་བྱ་ཡིན་ཡང་འབྲས་གཟུགས་ཡིན་པས་ཕྱོགས་གཅིག་གི་སྒྲས་འབྲས་གཟུགས་བསྟན་ནོ། །དེ་ལ་གང་ན་གང་གི་བྱ་བ་ལ་གནོད་པ་མེད་པ་དེ་ནི། དེའི་སྤྱོད་ཡུལ་ལམ། གང་གི་བློ་གང་ལ་སྤྱོད་པ་དེ་ནི།སྤྱོད་ཡུལ་ལོ།།ཉོན་མོངས་པ་སྣ་ཚོགས་ཀྱིས་འཆིང་བར་བྱེད་པའི་དོན་ནི།ཡུལ་བདག་ཏུ་སྣང་བའི་འཛིན་པ་སྐྱེད་པའི་དོན་ནི་དམིགས་པའོ།།ཤེས་པའི་དམིགས་པར་གཞག་གི། དབང་པོའི་དམིགས་པར་མི་གཞག་པ་ནི། དབང་པོ་ནི། དེ་མེད་ཀྱང་འབྱུང་ཞིང་འཛིན་པའི་རྣམ་པ་ཅན་མ་ཡིན་པའི་ཕྱིར་རོ། །ཡིད་ཁོ་ནའི་ཡུལ་ཉིད་དུ་གྱུར་པ་ཆོས་སྐྱེའི་གཟུགས་སོ། །གཉིས་པ་ལ་གསུམ་སྟེ། དབང་པོ་དང་ཡུལ་དང་། ཆོས་སྐྱེའི་གཟུགས་བཤད་པ་ལས། དང་པོ་ལ་སྐབས་ཡིན་པའི་ཕྱིར་འབྱུང་བཞི་རྒྱུར་བྱས་པའི་གཟུགས་མིག་གི་དབང་པོ་་གང་ཞེ་ན། ཞེས་སོགས་རེ་རེ་ལ་སྦྱར་རོ། །ཁ་ཅིག སྐྱེ་མཆེད་བཅུ་པོ་དག་ནི།འབྱུང་བ་ཙམ་མོ།།ཞེས་ཟེར་བ་མི་རིགས་ཏེ།མདོ་ལས།འབྱུང་བ་བཞི་དང་།སྲ་བ་ལ་སོགས་པའི་མཚན་ཉིད་དུ་ངེས་པར་གཟུང་བའི་ཕྱིར་ལ། དེ་དག་ཀྱང་རེག་བྱ་ཡིན་པའི་ཕྱིར་རོ།།མིག་གིས་ཀྱང་སྲ་བ་ལ་སོགས་མི་འཛིན།ལུས་ཀྱིས་ཀྱང་ཁ་དོག་སོགས་མི་འཛིན་པའི་ཕྱིར་རོ། །མདོ་ལས་ཀྱང་། དགེ་སློང་།མིག་ནི། ནང་གི་སྐྱེ་མཆེད་ཡིན་ཏེ། འབྱུང་བ་ཆེན་པོ་བཞི་དག་རྒྱུར་བྱས་པ་གཟུགས་དང་བ།གཟུགས་ཅན།བསྟན་དུ་མེད་ལ་ཐོགས་པ་དང་བཅས་པ་སྟེ།ལུས་ཀྱི་བར་དུ་ཡང་དེ་བཞིན་ནོ།།ཞེས་སོགས་དང་འགལ་ལོ།།དེས་ན་འབྱུང་43

ཆེན་བཞི་རྒྱུར་བྱས་པ་ཞེས་པས།འབྱུང་བ་དབང་པོ་ཡིན་པའི་དོགས་པ་སེལ།མིག་ཤེས་ཀྱི་རྟེན་ཏེ། གནས་སུ་གྱུར་པས་དབང་པོ་གཞན་བཞི་དང་། ཕྱིའི་གཟུགས་དང་བ་སེལ། གཟུགས་དང་བའི་གཟུགས་ཀྱིས་མིག་ཤེས་ཀྱི་རྟེན་དུ་གྱུར་པའི་ཡིད་དང་དད་པ་སེལ་ལ། དང་བས་རྡོ་དང་དམུས་ལོང་ལ་སོགས་པ་ལའང་མིག་ཡོད་པ་སེལ་ལོ། །དང་བའི་དོན་ནི། མེ་ལོང་ངམ། སྣོད་ཀྱི་ཆུ་དང་བའི་ནང་དུ་གཟུགས་ལ་བརྟེན་ནས་གཟུགས་བརྙན་སྣང་བ་བཞིན།གཟུགས་སྒྲ་ལ་སོགས་ལ་བརྟེན་ནས་དེ་ལྟར་སྣང་བའི་རྣམ་པར་རིག་པ་་་་་་་གཟུགས་བརྙན་ལྟ་བུ་སྟེ། མིག་ལ་སོགས་པ་གཟུགས་དང་བའི་བདག་ཉིད་ལྔ་ལས་འབྱུང་བའི་ཕྱིར་རོ།།འོ་ན།མིག་ཤེས་ཀྱི་རྟེན་མིག་གི་མཚན་ཉིད་ཡིན་ན།དེ་རྟོགས་པ་མིག་རྟོགས་པས་མིག་རྟོགས་པ་ལ་རག་ལས་པས་མ་གྲུབ་པས་མ་གྲུབ་པ་བསྒྲུབ་པར་འགྱུར་རོ།།ཞེ་ན།མི་འགྱུར་ཏེ།རྣམ་ཤེས་ཀྱི་ཁྱད་པར་རང་རིག་གིས་འགྲུབ་པས། དེའི་རྟེན་གཟུགས་དང་བ་དབང་པོ་གྲུབ་བོ། །དེས་ན་འདི་ནི། བསྟན་བཅོས་ལ་གྲགས་པའི་མཚན་ཉིད་ཡིན་ལ། གཞན་ལས་གཟུགས་ཀྱི་རྣམ་པར་ཤེས་པའི་རྟེན་གཟུགས་དང་བའོ། །ཞེས་པ་ནི། ལོ་ཀ་ལ་གྲགས་པའི་མཚན་ཉིད་དོ། །ཞེས་ཟེར་རོ། །དེ་བཞིན་དུ་གཞན་ལའང་འདོན་པ་ཁ་བསྒྱུར་ཏེ་བཤད་དེ། གཟུགས་ཁམས་ཀྱི་སྣ་ལྕེ་གཉིས་ཀྱང་དེའི་ཤེས་པའི་རྟེན་གྱི་རིགས་ཡིན་པས་སོ། །གཉིས་པ་ལ་ལྔ་སྟེ། གཟུགས་སྒྲ་དྲི་རོ་རེག་བྱའི་ཕྱོགས་གཅིག་ལས། དང་པོ་ལ། མཚན་ཉིད་དང་། དབྱེ་བ་ལས། དང་པོ་ནི།འབྱུང་བཞི་རྒྱུར་བྱས་པས་འབྱུང་བ་མིག་གི་ཡུལ་ཡིན་པ་སེལ།མིག་གི་དབང་པོའི་སྤྱོད་ཡུལ་གྱི་དོན་ཞེས་པས་མིག་དབང་ཁོ་ནའི་ཡུལ་གཟུགས་ཞེས་པས།གཟུགས་དེ་རྣ་བ་ལ་སོགས་པ་དབང་པོའི་ཡུལ་ཡིན་པ་སེལ། འདིར། ཡིད་ནི་44

སྐབས་མ་ཡིན་པའི་ཕྱིར་དགག་སྒྲུབ་གང་ཡང་མེད་དེ། དབང་པོ་ལྔའི་ཡུལ་དཔྱོད་པའི་སྐབས་ཡིན་པའི་ཕྱིར།ཁ་ཅིག མིག་ཤེས་ཀྱི་ཡུལ་ཞེས་སྦྱོར་བའང་དེས་སེལ་ལོ།།མིག་གི་ཡུལ་གཟུགས་ཁོ་ན་ཞེས་བསྟན་པས། གཟུགས་མ་ཡིན་པ་སྒྲ་ལ་སོགས་པ་སེལ་ཅིང་།མིག་གི་ཡུལ་དུ་གྱུར་པ་སྔོ་སེར་སོགས་ཕན་ཚུན་མི་འདྲ་བ་རྣམས་ཀྱང་གཟུགས་ཐ་དད་དུ་མེད་པར་བསྟན་ནོ། །འོག་མ་རྣམས་ལའང་དེ་བཞིན་དུ་སྦྱར་ལ་བཤད་དོ། །གཉིས་པ་ལ། རྒྱས་པར་དང་།བསྡུས་ཏེ་དབྱེ་བ་གཉིས་ལས། དང་པོ་ལ། མཚན་ཉིད་དང་། གནས་པ་དང་།ཕན་གནོད་དང་།བྱེད་པའི་རྟེན་དང་།བྱེད་པའི་མཚན་ཉིད་དང་།རྒྱན་དང་དྲུག་ལས། དང་པོ་ནི། མཚན་ཉིད་རྟོགས་ཀྱང་དབྱེ་བ་ལ་ཐེ་ཚོམ་ཟ་བ་བསལ་བའི་ཕྱིར། གཟུགས་དེ་ཡང་སྔོ་སེར་དམར་དཀར་བཞི་སྟེ།ལྷག་མ་སྤྲིན་སོགས་དང་།ལྗང་ཁུ་སོགས་ནི།དེའི་བྱེ་བྲག་གོ།གཉིས་པ་ལ།རིང་ཐུང་ནི།ལྟོས་པ་སྟེ།ཕ་དང་བུ་བཞིན།ལྷམ་པ་ནི།གྲུ་བཞིའོ།།ཟླུམ་པོ་ནི།རིལ་རིལ་པོའོ།།རྡུལ་ཕྲ་མོ་ནི།ཉི་ཟེར་གྱི་རྡུལ་ལ་སོགས་པ་ཆ་ཕྲ་བའོ།།རགས་པ་ནི།གོང་བུར་སྣང་བའོ།།ཕྱལ་ལེ་བ་ནི།དབྱིབས་མཉམ་པ་མཐོ་དམན་མེད་པའོ།།ཕྱལ་ལེ་བ་མ་ཡིན་པ་ནི། དབྱིབས་མི་མཉམ་པ་མཐོ་དམན་ཅན་ནོ། །མཐོན་པོ་ནི། གཟུགས་རགས་པ་རི་ལ་སོགས་པའོ།།དམའ་བ་ནི།གཟུགས་དམའ་བ་ཁྲོན་པ་ལ་སོགས་པའོ།།དེ་ལ་ཕྲ་རགས་མ་གཏོགས་པ་བརྒྱད་ནི། བྱེ་བྲག་སྨྲ་བས་རྫས་སུ་འདོད་ལ།འདིར་བཏགས་ཡོད་དེ། རྡུལ་ཕྲན་བསགས་པ་དབྱིབས་ཀྱི་ངེས་ཚིག་ཡིན་པའི་ཕྱིར་དང་། བསགས་པ་ཙམ་དམིགས་པ་དང་། མཚན་ཉིད་ལས་གཞན་པའི་དོན་མི་དམིགས་པ་དང་། ལྟོས་ཤིང་ལྟོས་ན་ངོ་བོ་ཉིད་འདྲེ་བར་འགྱུར་བ་དང་། དེ་བློས་ཕྱེ་བས་ཤིང་རྟ་ལ་སོགས་པ་དང་འདྲ་བའི་ཕྱིར་རོ། །གསུམ་45

པ་ནི།གྲིབ་མ་ནི།གང་གིས་ཡུལ་ཉི་མ་དང་བར་དུ་ཆོད་པ་ལ་གཟུགས་ཡོད་པ་རྣམས་སྣང་བའོ། །ཉི་མ་ནི། ཉི་མའི་འོད་དོ། །སྣང་བ་ནི། ཟླ་བ་དང་། སྐར་མ་དང་། མེ་དང་། ནོར་བུ་རྣམས་ཀྱི་འོད་དོ། །གང་ན་གཟུགས་རྣམས་མི་སྣང་བ་ནི། མུན་པའོ། །ཁུག་སྣ་ནི། ལྷོ་བུར་མ་སྟེ། གའན་ནི་གོ་སླའོ། །འདི་རྣམས་ཀྱང་ཡུལ་ཡོངས་སུ་ཆད་པ་ནི།དབྱིབས་སུ་འདུས་ལ།ཡུལ་ཡོངས་སུ་མ་ཆད་པ་ནི།ཁ་དོག་གི་བྱེ་བྲག་ཡིན་པས་ཐ་དད་དུ་མེད་དོ།།འདིར་སྤྲིན་སོགས་དང་།ལྗང་ཁུ་སོགས་ཁ་དོག་གི་བྱེ་བྲག་ཏུ་ཁྱད་པར་མེད་པ་ལ། སྤྱིན་སོགས་ལོགས་སུ་འཆད་པ་ཅི་ཞེ་ན།དེ་དག་ཐག་རིང་པོ་ནས་ཅིག་པ་ལྟ་བུར་སྣང་ལ།བསྙེན་ན་མི་སྣང་བ་སྒྱུ་མ་ལྟ་བུ་ཡིན་པས་ཅུང་ཟད་ཀྱང་མེད་དོ། །སྙམ་དུ་དོགས་པ་དགག་པའི་ཕྱིར་བསྟན་ནོ།།ཞེས་གསུངས་སོ།།བཞི་པ་མངོན་པར་སྐབས་ཡོད་པ་ནི། དེ་ལས་གཞན་པ་ཐོགས་པར་བྱེད་པའི་རེག་བྱ་དང་བྲལ་བ་མིག་གི་ཡུལ་དུ་སེང་སེང་པོར་སྣང་བའོ། །ལྔ་པ་ལ། དགག་གཞག་སྤང་གསུམ་ལས།དང་པོ་ནི། བྱེ་བྲག་སྨྲ་བས། ལུས་རྣམ་རིག་བྱེད་དབྱིབས་སུ་འདོད། །ཅེས་སེམས་ཀྱི་དབང་གིས་ལུས་དེ་དང་དེ་ལྟར་གནས་པ་ནི། ལུས་ཀྱི་རྣམ་པར་རིག་བྱེད་ཡིན་ལ།དེང་ཁ་དོག་ལས་རྫས་གཞན་པའི་དབྱིབས་སུ་འདོད་དེ།ཇི་སྐད་དུ།དབྱིབས་ཀྱི་གཟུགས་ནི།ཁ་དོག་གི་གཟུགས་ལས་རྫས་གཞན་ཡིན་ནོ།།ཞེས་སོ། །དེ་ནི་རང་སའི་འབྱུང་བ་ཆེན་པོ་ལས་བྱུང་ཞིང་འཕེན་པའི་དབང་གིས་རྗེས་སུ་འཇུག་པའི་ཕྱིར་རྒྱུ་མཐུན་པ་ལས་བྱུང་ཞིང་། དེའི་རྟེན་འབྱུང་བ་རྣམས་ཀྱང་ལུས་ཀྱི་འབྱུང་བ་དང་ཐ་མི་དད་པར་འཇུག་པའི་ཕྱིར་ཟིན་པ་ཡིན་ནོ།།འོ་ན་འདི་སྐྱེ་བ་ན་དབྱིབས་སྔ་མའི་རྒྱུན་བཤིག་ནས་སྐྱེ་ན།རྣམ་སྨིན་གྱི་གཟུགས་ཆད་པ་ཡང་རྒྱུན་ཆགས་པའི་ཕྱིར་བྱེ་བྲག་ཏུ་སྨྲ་བ་མ་ཡིན་པར་་46

འགྱུར། མ་བཤིག་པར་སྐྱེ་ན་འབྱུང་བའི་ཚོགས་གཅིག་ལ་དབྱིབས་གཉིས་སྐྱེ་བར་འགྱུར་རོ།།ཞེ་ན།དེའི་ཚེ་གང་དག་རྒྱུར་བྱས་ནས་རྣམ་པར་རིག་བྱེད་སྐྱེ་བར་འགྱུར་བ་རྒྱུ་མཐུན་པ་ལས་བྱུང་བའི་འབྱུང་བ་ཆེན་པོ་གཞན་དང་་་་་་་གཞན་སྐྱེ་བས་སྐྱོན་མེད་དོ།།འོ་ན་འབྱུང་བ་དེས་ལུས་ལ་ཁྱབ་ན།གང་ལས་དེ་སྐྱེ་བའི་ཡན་ལག་དེ་ཆེན་པོར་འགྱུར་ལ། མ་ཁྱབ་ན། ཡན་ལག་མཐའ་དག་གི་རྣམ་པར་རིག་བྱེད་དུ་མི་འགྱུར་རོ། །ཞེ་ན། ཁྱབ་ཀྱང་ལུས་ལ་གསེབ་ཡོད་པ་ཉིད་ཀྱིས་གསེབ་གསེབ་ཏུ་ཞུགས་པའི་ཕྱིར་ཆེན་པོར་མི་འགྱུར་ལ། མཁྲེགས་པའམ་ལྕི་བར་ཡང་མི་འགྱུར་ཏེ། ཆ་ཕྲ་བའི་ཕྱིར་རོ། །ཞེ་ན། མདོ་སྡེ་པ་ན་རེ།དབྱིབས་རྫས་སུ་མེད་དེ། ཕྱོགས་གཅིག་གི་སྒོར་ཁ་དོག་ཕལ་ཆེར་བྱུང་བ་ལ་གཟུགས་རིང་པོ། དེ་ཉིད་ལ་ལྟོས་ནས་ཉུང་ངུར་བྱུང་བ་ལ་ཐུང་ངུ་། ཕྱོགས་བཞིར་མང་པོར་བྱུང་བ་ལ་གྲུ་བཞི། ཀུན་ཏུ་མཉམ་ན། ལྷམ་པ་ཞེས་སོགས་འདོགས་ཏེ། དཔེར་ན། མགལ་མེ་ཕྱོགས་གཞན་ཞིག་ཏུ་མྱུར་དུ་འདབ་ཆགས་པར་སྣང་ན་རིང་པོ། ཐམས་ཅད་དུ་སྣང་ན་ཟླུམ་པོ་སྙམ་དུ་ཤེས་ཀྱི།རྫས་མེད་དོ། །གལ་ཏེ་ཡོད་ན། དབྱིབས་དབང་པོ་གཉིས་ཀྱིས་གཟུང་བར་ཐལ་ཏེ།མིག་གིས་མཐོང་ནའང་རིང་པོའོ། །ལུས་ཀྱིས་རེག་ནའང་རིང་པོའོ་སྙམ་དུ་ཤེས་པར་འགྱུར་བའི་ཕྱིར་རོ། །འདོད་ན། སྐྱེ་མཆེད་གཅིག་དབང་པོ་གཉིས་ཀྱིས་འཛིན་པ་འགལ་ལོ། །ཁོ་ན་རེ། དེ་ནི། རེག་བྱ་དང་ལྷན་ཅིག་སྤྱོད་པའི་ཕྱིར་དྲན་པ་ཡིན་གྱི། མངོན་སུམ་དུ་འཛིན་པ་ནི་མ་ཡིན་ཏེ། མེ་ཏོག་གི་དྲི་ལས་ཁ་དོག་དྲན་པ་བཞིན་ནོ། །ཞེ་ན། དེ་ལ་མི་འཁྲུལ་བའི་ཕྱིར་དྲན་ཡང་རིང་པོ་སོགས་དང་རེག་བྱ་ལྷན་ཅིག་སྤྱོད་པའི་ངེས་པ་མེད་པའི་ཕྱིར་ཏེ། མེད་ཀྱང་དྲན་ན་ཁ་དོག་ཀྱང་དྲན་པའམ།ཡང་ན།ཁ་དོག་བཞིན་དུ་དབྱིབས་ཀྱང་ངེས་47

པར་དྲན་པར་མི་འགྱུར་རོ། །རི་མོ་བཀྲ་བ་ལ་དབྱིབས་དུ་མ་སྣང་བའི་ཕྱིར་དབྱིབས་མང་པོ་ཕྱོགས་གཅིག་ཏུ་འགྱུར་ལ། དེའང་མི་རིགས་ཁ་དོག་བཞིན་ནོ། །གཞན་ཡང་། ཐོགས་བཅས་ཀྱི་གཟུགས་ཡིན་ན། ངེས་པར་རྡུལ་ཕྲན་ལ་ཡོད་ལ། རིང་པོ་ལ་སོགས་པ་ནི་རྡུལ་ཕྲན་ལ་མེད་དེ། རིང་པོ་འགྲིབ་ན། རིང་པོའི་བློ་མེད་པའི་ཕྱིར་རོ། །དེས་ན་མང་པོ་དེ་ལྟར་གནས་པ་ཁོ་ན་ལ་རིང་པོ་ལ་སོགས་པར་འདོགས་སོ། །འོན་ཏེ་དབྱིབས་ཀྱི་རྡུལ་ཕྲན་རྣམས་དེ་ལྟར་གནས་པ་ལ་རིང་པོ་སོགས་སུ་འདོགས་སོ།།ཞེ་ན།དེའི་རྡུལ་ཕྲན་ཉིད་མ་གྲུབ་པས་དེ་བསགས་པ་ལྟ་ག་ལ་ཡོད།འོ་ན་སྣོད་ཁ་དོག་ཐ་མི་དད་ལ་དབྱིབས་ཐ་དད་པར་སྣང་ཞེ་ན། ཇི་ལྟར་གནས་པར་གྱུར་པའི་ཁ་དོག་ལ་རིང་པོ་ལ་སོགས་པར་འདོགས་སོ། །ཞེས་མ་བཤད་དམ། འོ་ན། མུན་ཁུང་དང་ཐག་རིང་པོ་ནས་སྡོང་དུམ་ལ་སོགས་པའི་ཁ་དོག་མ་མཐོང་བར་རིང་པོ་ལ་སོགས་པར་མཐོང་བ་ཅི་ཞེ་ན། དེ་དག་གིས་དེ་ན་ཁ་དོག་མི་གསལ་བ་ཁོ་ན་མཐོང་ནས་རིང་པོ་ལ་སོགས་པར་ཡོངས་སུ་རྟོག་སྟེ། ཕྲེང་བ་དང་དམག་ལ་སོགས་པ་ལ་ཡོངས་སུ་རྟོག་པ་བཞིན་ནོ།།དེའི་ཕྱིར་དབྱིབས་ནི།ཡིད་ཀྱིས་ཀུན་ཏུ་བརྟགས་པ་ཡིན་པའི་ཕྱིར་རྫས་སུ་མེད་དོ། །གལ་ཏེ་ཁ་དོག་ལ་སོགས་པ་འདུས་པ་ལ་ཁྱབ་པའི་རྫས་གཅིག་པུ་ཞིག་ཡིན་ན། ཆ་ཤས་རེ་རེ་ལའང་དེ་དམིགས་པར་འགྱུར་ཏེ། དེ་གཅིག་པུ་ཉིད་ཡིན་པའི་ཕྱིར་དང་། ཁྱབ་པ་ཉིད་ཡོད་པའི་ཕྱིར་ཐམས་ཅད་ལ་དེ་ཡོད་པའི་ཕྱིར་རོ།།དེ་གཅིག་པུ་ཡང་མ་ཡིན་ཏེ།ཆ་དང་ཆར་རྣམ་པར་གནས་པའི་ཕྱིར་རོ། །སྐྱེ་མཆེད་བཅུ་ནི། རྡུལ་ཕྲ་རབ་བསགས་པ་དག་ཡིན་ནོ། །ཞེས་པའི་གྲུབ་མཐའ་དང་ཡང་འགལ་ལོ། །ཁ་ཅིག དེ་ལ་དམིགས་པའི་སེམས་ལས་སྐྱེས་པའི་འགྲོ་བ་ནི། རྣམ་པར་རིག་བྱེད་ཡིན་གྱི།48

དབྱིབས་མ་ཡིན་ནོ། །འགྲོ་བ་ཡང་དེ་ཉིད་ཡུལ་གཞན་དུ་འཕོས་པའོ་ཞེ་ན།འདུས་བྱས་དེ་ཉིད་ཡུལ་གཞན་དུ་འགྲོ་བའམ་འཕོ་བ་མེད་དེ། རང་གྲུབ་མ་ཐག་ཏུ་འཇིག་པའི་སྐད་ཅིག་མ་ཡིན་པའི་ཕྱིར་དང་། དེའང་འདུས་བྱས་ཐམས་ཅད་གདོན་མི་ཟ་བར་འཇིག་པའི་ཕྱིར་དང་། འཇིག་རྒྱུ་མེད་པས་མི་འཇིག་ན།བློ་ལ་སོགས་པ་ལའང་ཐལ་བའི་ཕྱིར།འཇིག་རྒྱུ་ཡོད་ནའང་དེ་ཉིད་འཇིག་པ་པོར་འགྱུར་བའི་ཕྱིར་རོ།།མཛོད་དུ།འགྲོ་མིན་གང་ཕྱིར་འདུས་བྱས་ནི། །སྐད་ཅིག་མ་ཡིན་འཇིག་པའི་ཕྱིར། །རྒྱུ་མེད་པ་ལས་འགའ་མི་འགྱུར། །རྒྱུ་ཡང་འཇིག་པ་པོར་འགྱུར་རོ། །ཞེས་སོ། །ཉི་མ་འཆར་ཁ་པ་ན་རེ། དེ་བདེན་ནའང་ཡུལ་གཞན་དུ་འབྱུང་བའི་རྒྱུ་ཆོས་གཞན་སེམས་ཀྱི་ཁྱད་པར་གྱི་རྒྱུ་་་་ཅན་ཞིག་ལག་པ་ལ་སོགས་ལ་འབྱུང་སྟེ། དེ་གཟུགས་ཀྱི་སྐྱེ་མཆེད་རྣམ་པར་རིག་བྱེད་དོ།།ཞེ་ན།འོ་ན།ཆོས་གཞན་དེ་རྣམ་པར་རིག་བྱེད་དུ་མི་འགྱུར་ཏེ།མ་མཐོང་བའི་ཕྱིར་རོ། །ཆོས་གཞན་དེ་ནི་ཡུལ་གཞན་དུ་ལུས་འབྱུང་བའི་རྟགས་ལས་ཤེས་སོ། །ཞེ་ན། ཡུལ་གཞན་དུ་ལུས་འབྱུང་བའི་རྒྱུ་ནི། སེམས་ཀྱི་ཁྱད་པར་ལས་སྐྱེས་པའི་རླུང་གི་ཁམས་སམ། རླུང་ལས་འགྲོ་བ་འབྱུང་བ་འདོད་པ་ཉིད་ཡིན་གྱི།རྒྱུ་ཆོས་གཞན་ནི་མ་ཡིན་ནོ།།རླུང་ཁམས་དེ་ཉིད་རྣམ་པར་རིག་བྱེད་དོ།།ཞེ་ན།རླུང་ཁམས་ནི།རེག་བྱའི་སྐྱེ་མཆེད་ཡིན་པས་བསྟན་མེད་ཡིན་པའི་ཕྱིར་རྣམ་པར་རིག་བྱེད་དུ་མི་འགྱུར་ཏེ། རྣམ་པར་རིག་པར་མི་བྱེད་པའི་ཕྱིར། རེག་བྱ་དགེ་མི་དགེར་འདོད་པ་ཡང་ཤཱཀྱའི་སྲས་ཀྱི་མ་ཡིན་པས་སོ། །འོ་ན། སེམས་ཀྱི་ཁྱད་པར་ལས་སྐྱེས་པ་ལུས་ཡུལ་གཞན་དུ་འབྱུང་བ་དེ་ཉིད་རྣམ་པར་རིག་བྱེད་དོ། །ཞེ་ན། དེ་བཏགས་པ་ཅན་ཡིན་གྱི་རྫས་སུ་མེད་དེ། ལུས་འདི་རྫས་དུ་མ་ཡིན་པས། དྲི་ལ་སོགས་པའང་རྣམ་པར་49

རིག་བྱེད་དུ་འགྱུར་ཞིང་། དྲི་སོགས་དགེ་མི་དགེར་འདོད་པ་ཤཱཀྱའི་སྲས་ཀྱི་མ་ཡིན་ནོ། །འོ་ན། སེམས་ཀྱི་ཁྱད་པར་ལས་སྐྱེས་པའི་ཁ་དོག་ཉིད་རྣམ་པར་རིག་བྱེད་དོ།།ཞེ་ན།ཁ་དོག་ནི།སེམས་ཀྱི་ཁྱད་པར་ལས་མ་སྐྱེས་ཏེ།རང་གི་ས་བོན་དང་རླུང་ཁམས་ལས་སྐྱེས་ཤིང་ཁ་དོག་དགེ་མི་དགེར་འདོད་པའང་་་་་ཤཱཀྱའི་སྲས་ཀྱི་མ་ཡིན་ནོ། །ཁ་དོག་མ་ཡིན་ཡང་ཁ་དོག་ཡུལ་གཞན་དུ་འབྱུང་བའོ། །ཞེ་ན། ཁ་དོག་དགེ་མི་དགེ་མ་ཡིན་ན། དེ་ཡུལ་གཞན་དུ་འབྱུང་བའང་དགེ་མི་དགེར་མི་འཐད་དོ། །གཉིས་པ་ནི། སྤྱིར་ལུས་ངག་ཡིད་གསུམ་གྱི་རྣམ་པར་རིག་བྱེད་གསུམ་ལས། འདིར་གཟུགས་ཀྱི་སྐྱེ་མཆེད་ཀྱི་སྐབས་ཡིན་པས་ལུས་ཀྱི་རྣམ་པར་རིག་བྱེད་དོ། །དེ་ལ་དམིགས་པའི་སེམས་པ་རྒྱུར་གྱུར་པའི་ལུས་ཀྱི་རྒྱུད་རྒྱུན་མ་ཆད་པར་ཡུལ་ནས་ཡུལ་གཞན་དུ་འབྱུང་བ་ཙམ་དང་།དེ་ཉིད་ན་འགྱུར་བ་འབྱུང་བ་ཙམ་ནི། ལུས་ཀྱི་རྣམ་པར་རིག་བྱེད་དོ། །དེ་ལ་དམིགས་པའི་སེམས་ལས་སྐྱེས་པས་སྨྲ་བ་ན་མཆུ་འགུལ་བའི་དབྱིབས་དང་།སྔོན་གྱི་སྨོན་ལམ་ལས་སྐྱེས་པ་སེལ་ཏེ། དེ་ནི་ཚིག་ལ་དམིགས་པའི་སེམས་དང་། སྔོན་གྱི་སྨོན་ལམ་གྱི་སེམས་དང་།རྣམ་པར་སྨིན་པའི་རྒྱུའི་སེམས་ལས་སྐྱེས་པའི་ཕྱིར་རོ། །ངེས་ཚིག རང་ཀུན་ནས་སློང་བའི་སེམས་པ་གཞན་ལ་རྣམ་པར་རེག་པར་བྱེད་པས་རྣམ་པར་རིག་བྱེད་དོ། །དབྱེ་ན།མི་དགེ་བ་ཀུན་ཏུ་སྤྱོད་པའི་ལུས་ཀྱི་རིག་བྱེད་སྲོག་གཅོད་སོགས་ནི།ཉོན་མོངས་ཅན།དེ་སྤོང་བའི་ལུས་ཀྱི་རིག་བྱེད་ཕྱག་འཚལ་བ་སོགས་ནི།དགེ་བ།སྤྱོད་ལམ་དང་བཟོའི་གནས་ལ་སོགས་པ་ཁ་ཅིག་ལུས་ཀྱི་རིག་བྱེད་ནི།ལུང་མ་བསྟན་ནོ།།དེ་ལ་དགེ་བ་དང་མི་དགེ་བར་གཞག་པ་ནི།བཏགས་པ་བ་སྟེ།འདོགས་པའི་རྒྱུ་མཚན།དགེ་བ་དང་མི་དགེ་བའི་སེམས་པས་བསྐྱེད་པའི་ཕྱིར་འབྲས་བུ་ལ་རྒྱུར་་་་་་་50

བཏགས་སོ། །དགོས་པ་དེའི་སྒོ་ནས་སེམས་པ་དེ་ལ་ལོ་ཀ་འཇུག་ལྡོག་ལ་གཟུད་པའི་ཕྱིར་རོ། །གནོད་བྱེད་རྣམ་པར་རིག་བྱེད་ཁ་དོག་ལས་རྫས་གཞན་དུ་ཡོད་པ་སྔར་བཀག་ལ། ཁ་དོག་དགེ་མི་དགེར་འགལ་བས་བཏགས་ཡོད་དུ་བསྟན་པས་སོ། །གསུམ་པ་ནི། དབྱིབས་དང་རྣམ་པར་རིག་བྱེད་མིག་གི་ཡུལ་མ་ཡིན་པར་འགྱུར་ཏེ། བཏགས་ཡོད་ཡིན་པའི་ཕྱིར། འདོད་ན། མིག་གི་ཡུལ་ཡིན་པ་ཉམས་ཤེ་ན། སྐྱོན་མེད་དེ། ལོ་ཀ་གྲགས་པ་དང་བསྟུན་ནས་དབྱིབས་ཀྱི་ཁྱད་པར་དང་བཅས་པའི་ཁ་དོག་མིག་གི་ཡུལ་དུ་འདོད་དོ། །འདི་ལྟར།དབྱིབས་ཀྱི་ཁྱད་པར་དུ་བྱས་པའི་ཁ་དོག་ལ་མིག་གིས་འཛིན་གྱི། དབྱིབས་སམ་ཁ་དོག་གཅིག་པུ་མི་འཛིན་པའི་ཕྱིར་རོ། །དེ་བཞིན་དུ་ཡུལ་གཞན་དུ་འབྱུང་བས་ཁྱད་པར་དུ་བྱས་པའི་ལུས་ཀྱི་རྒྱུད་མིག་གིས་འཛིན་པའི་ཕྱིར་་་་རྣམ་པར་རིག་བྱེད་ཀྱང་མིག་གི་ཡུལ་ཞེས་གྲགས་སོ། །དོན་དམ་པར་ན།དབྱིབས་བཞིན་དུ་ཁ་དོག་ཀྱང་མིག་གི་ཡུལ་མ་ཡིན་ཏེ། རྡུལ་ཕྲན་མ་གྲུབ་ཅིང་ཕྱི་རོལ་གྱི་དོན་རྣམ་ཤེས་ཀྱི་ཡུལ་མ་ཡིན་པའི་ཕྱིར་རོ། །དྲུག་པ་ནི། ནམ་མཁའ་ཁ་དོག་གཅིག་པ་སྟེ་བཻ་ཌཱུརྱ་ལྟར་སྣང་གི། ཁ་དོག་སྣ་ཚོགས་མེད་པའམ།ཁ་དོག་གཞན་དང་གཞན་དུ་མི་འགྱུར་བའམ།ཁ་དོག་ལས་གཞན་དྲི་རོ་སོགས་མེད་པའོ། །གཉིས་པ་ནི། སྔར་གྱི་གཟུགས་དེ་ཡང་མདོར་བསྡུ་ན་བཞི་སྟེ། མིག་ཤེས་བདེ་སྡུག་བཏང་སྙོམས་སུ་བསྐྱེད་པས་ཁ་དོག་བཟང་ངན་བར་གསུམ་དང་། སྤྲིན་ལ་སོགས་པ་ཁ་དོག་དང་འདྲ་བའོ། །གཉིས་པ་མཚན་ཉིད་མཚན་གཞི་སྔར་གྱིས་འགྲེ། དབྱེ་བ་ལ་ཕན་གནོད་དང་། རྒྱུ་དང་བཤད་པ་དང་། ཐ་སྙད་ཀྱི་རབ་ཏུ་དབྱེ་བ་དང་བཞི་ལས། དང་པོ་ནི། ཐོས་པས་རྣ་དབང་གི་འབྱུང་ཆེན་བཞི་ལ་ཕན་གནོད་དང་གཉི་ག་མ་ཡིན་པ་བྱེད་པའམ།51

ཁ་ཅིག་དབང་པོ་དང་འབྱུང་ཆེན་བཞི་ལ་ཞེས་ཟེར་རོ། །ཡང་ན་སྙན་མི་སྙན་བར་མ་གསུམ་ནི།ཡིད་དུ་འོང་མི་འོང་དང་གཉི་ག་མ་ཡིན་པའོ།།གཉིས་པ་ནི་སེམས་ཀྱིས་ཟིན་པའི་དབང་པོ་དང་ཐ་མི་དད་པར་འཇུག་པའི་འབྱུང་བ་་་་ལས་བྱུང་བ་ནི་ལག་པ་དང་ངག་གི་སྒྲ་ལྟ་བུ། སེམས་སེམས་བྱུང་གིས་བྱིན་གྱིས་བརླབས་པའི་གནས་ཀྱི་དངོས་པོར་མ་བཟུང་བ་ཟིན་པ་མིན་པ་ལས་་་་བྱུང་བ་ནི་ཤིང་དང་ཆུའི་སྒྲ་ལྟ་བུའོ།།དེ་གཉི་གའི་རྒྱུ་བྱུང་ནི་ལག་པ་དང་།རྫ་རྔའི་སྒྲ་ལྟ་བུའོ། །འདིར་ཁ་ཅིག་ཁ་དོག་གི་རྡུལ་གཅིག་ལ་འབྱུང་བ་བཞི་ཚན་གཉིས་རྒྱུར་བྱས་པར་མི་འདོད་པ་དེ་བཞིན་དུ་འདིའང་མི་འདོད་དོ། །ཟེར་རོ། །གསུམ་པ་ནི། བུམ་པ་ལ་སོགས་པའི་ཐ་སྙད་འཇིག་རྟེན་པའི་སྐད་ཀྱིས་བསྡུས་པ་ལོ་མའི་གྲགས་པ་དང་། འཕགས་པ་རྣམས་ཀྱིས་ཐ་སྙད་བསྟན་པ་གསུང་རབ་ཀྱི་སྒྲ་ནི།གྲུབ་པས་བསྟན་པ།མུ་སྟེགས་ཅན་རྣམས་ཀྱིས་བསྟན་པ་བདག་ལ་སོགས་པའི་སྒྲ་ནི། ཀུན་བཏགས་པའོ། །ངག་གི་ཐ་སྙད་ཐམས་ཅད་ཀུན་བཏགས་ཡིན་ཡང་། མིག་སོགས་ཀྱི་ཐ་སྙད་ཀྱི་དོན་ཡོད་ཀྱང་བདག་སོགས་ཀྱི་ཐ་སྙད་དོན་མེད་པའི་ཕྱིར་རོ།།བཞི་པ་ནི།མཐོང་ཐོས་བྱེ་བྲག་ཕྱེད།རྣམ་པར་ཤེས་པ་བཞི་དང་། ལྡོག་པ་བཞི་ལ་དོན་མཐུན་དུ་བརྗོད་པའི་ཡང་དག་པའི་ཐ་སྙད་བརྒྱད་ནི། འཕགས་པ་སོགས་སོ། །དེ་ལས་ལྡོག་པ་ལོག་པའི་ཐ་སྙད་བརྒྱད་ནི།འཕགས་པ་མ་ཡིན་པ་སོགས་སོ།།གསུམ་པ་ལ།མཚན་ཉིད་སྔར་དང་འདྲ། དབྱེ་བ་ལ། ཕན་གནོད་དང་རབ་ཏུ་དབྱེ་བ་གཉིས་ལས། དང་པོ་ནི། ཚོར་བས་སྣའི་དབང་ཤེས་སམ། སྣའི་དབང་པོའི་འབྱུང་བ་ཆེན་པོ་ལ་ཕན་གནོད་དང་གཉིས་ཀ་མ་ཡིན་པ་བྱེད་པ་ནི།དྲི་ཞིམ་པ་སོགས་གསུམ་མོ།།ཁ་ཅིག་དྲི་མཉམ་པ་ནི། དེ་དག་གི་ཕྱོགས་གཅིག་ཡིན་པས་སྒྲ་ཙམ་ཐ་དད་52

པར་ཟད་དོ།།ཞེས་ཟེར་རོ།།གཉིས་པ་ནི།ཙནྡན་སོགས་ཀྱི་དྲི་ནི།ལྷན་སྐྱེས་སོ།།སྦྱར་སྤོས་སོགས་ཀྱི་དྲི་ནི། སྦྱར་བྱུང་ངོ་། །ཤིང་ཐོག་སྨིན་པ་སོགས་ཀྱི་དྲི་ནི།གྱུར་བྱུང་ངོ་།།བཞི་པ་ལ་གཉིས་ལས།མཚན་ཉིད་འདྲ།དབྱེ་བ་ལ།ངོ་བོ་དང་།ཕན་གནོད་དང་། རྟེན་ནམ་རབ་ཏུ་དབྱེ་བ་རྣམ་པར་བཞག་པ་གསུམ་ལས།དང་པོ་ནི། ལྕེའི་ཡུལ་རོ་དེ་ཡང་ངོ་བོ་ཉིད་ཀྱིས་ཐ་དད་པ་དྲུག་སྟེ། ཁ་བ་ནི།མཁྲིས་པ་དང་།ཏིག་ཏ་ལ་སོགས་པའོ།།སྐྱུར་བ་ནི།ཚྭ་དང་།སྐྱུར་རྩི་ལ་སོགས་པའོ། །ཚ་བ་ནི། ཚ་བ་གསུམ་ལ་སོགས་པའོ། །སྐ་བ་ནི། འཛམ་བུའི་ཤུན་པ་ལ་སོགས་པའོ།།ལན་ཚྭ་ནི།བྲོ་བར་གྱུར་པ་སྟེ།ལན་ཚྭ་ལྔའོ།།མངར་བ་ནི།བུ་རམ་ལ་སོགས་པའོ། །དེའང་རྩ་བའི་རིགས་ཀྱི་དབང་དུ་བྱས་ཀྱི། ཕན་ཚུན་གཅིག་ནས་དྲུག་གི་བར་ཕྲད་པའི་སྦྱོར་བ་ལས་རོ་དྲུག་ཅུ་རྩ་གསུམ་དུ་བསྟན་ཏེ། ཇི་སྐད་དུ། ཁ་བ་ཁ་ཡི་དྲི་སྦྱོང་བྱེད། །སྐྱུར་བ་ཁ་ནས་ཆུ་འཛག་ཅིང་། །ཚ་བ་ཙག་ཙག་བྱེད་པར་འགྱུར། །སྐ་བ་ལྕེ་བེམ་རྩ་སྦུབས་འགག །ལན་ཚྭ་ཁར་ནི་མཆིལ་མ་འདུ།།མངར་བ་ཁ་ལ་ཆགས་ལུས་ཚིམ།།ཞེས་ཟེར་རོ།།གཉིས་པ་ནི།རོ་ཞིམ་མི་ཞིམ་བར་མ་གསུམ་ནི།ཡིད་དུ་འོང་མི་འོང་གཉི་ག་མ་ཡིན་པའོ།།གསུམ་པ་ནི། དྲི་དང་འདྲའོ། །ལྔ་པ་ལ། མཚན་ཉིད་དང་། དབྱེ་བ་གཉིས་ཀྱི་དང་པོ་ནི།རེག་བྱ་ལ་འབྱུང་བ་འབྱུང་འགྱུར་གཉིས་ཀྱི་འབྱུང་བ་བཤད་ཟིན་པས། དེའི་ཕྱོགས་གཅིག་འབྱུང་འགྱུར་གང་ཞེས་དྲིས་པའི་ལན་དུ་འབྱུང་བཞི་རྒྱུར་བྱས་པ་ཞེས་པས། སྤྱིར་འབྱུང་བཞི་རེག་བྱ་ཡིན་པ་མི་སེལ་ཡང་། འབྱུང་འགྱུར་གྱི་རེག་བྱ་ཡིན་པ་སེལ་ལོ།།ལུས་ཀྱི་དབང་པོ་ཁོ་ནའི་གཟུང་བའི་དོན་ནམ།དཔེ་ཁ་ཅིག་ལས། སྤྱོད་ཡུལ་གྱི་དོན་ཞེས་འབྱུང་ཡང་དོན་གཅིག་པས་དབང་པོ་གཞན་གྱི་གཟུང་དོན་སེལ། ལུས་དབང་གི་དོན་རེག་བྱ་ཁོ་ན་ཞེས་པས་ཡུལ་53

གཞན་ལུས་དབང་གི་ཡུལ་ཡིན་པ་སེལ་ཅིང་། འབྱུང་བ་དང་འབྱུང་འགྱུར་ཕན་ཚུན་མི་འདྲ་བ་རྣམས་ཀྱང་རེག་བྱར་ཁྱད་པར་མེད་པར་སྟོན་ནོ། །དེ་ལ་མཚན་ཉིད་ཀྱི་ཟུར་དང་པོ་མ་སྦྱར་བ་ནི། རེག་བྱ་སྤྱིའི་མཚན་ཉིད་ཡིན་ལ།སྦྱར་ན་ནི། འབྲས་གཟུགས་ཀྱི་རེག་བྱའི་མཚན་ཉིད་ཡིན་ནོ། །ཅི་སྟེ་ལུས་ཀྱི་དབང་པོས་རེག་པར་བྱ་བས་རེག་བྱར་བརྗོད་ན། དེས་ཀྱང་དབང་པོ་ལ་རེག་པས་དབང་པོའང་རེག་བྱར་འགྱུར་རོ།།ཞེ་ན།སྐྱོན་མེད་དེ།དེ་དག་གང་གིས་ཀྱང་ཅི་ལ་ཡང་རེག་པ་མེད་དེ། བདག་ཉིད་ཐམས་ཅད་ཀྱིས་རེག་ན། གོང་བུ་རྡུལ་ཕྲན་ཙམ་དུ་འགྱུར་ལ།ཕྱོགས་གཅིག་གིས་རེག་ན།རྡུལ་ཕྲན་ཆ་བཅས་སུ་འགྱུར་བའི་ཕྱིར་རོ། །དེས་ན། ཡུལ་དང་ལུས་ཀྱི་དབང་པོ་གཉིས་བར་མ་ཆད་པར་སྐྱེ་བ་ན། གང་ལ་བརྟེན་ནས་རྣམ་པར་ཤེས་པས་ཡུལ་རེག་ལ་དམིགས་པའི་རྟེན་དབང་པོ་དེས་ཡུལ་ལ་རེག་ཅེས་བཏགས་ཀྱི། ཡུལ་གྱི་དབང་པོ་ལ་རེག་ཅེས་མི་གདགས་སོ།།དེ་བཞིན་དུ་ལུས་ཀྱིས་འབྱུང་བ་ལ་རེག་ཅེས་བྱ་ཡི།དེ་ལ་གནས་པའི་གཟུགས་སོགས་ལ་ནི་མ་ཡིན་ཏེ། ལུས་ཤེས་ཀྱིས་མི་འཛིན་པའི་ཕྱིར་རོ། །ལུས་ཀྱིས་རེག་པས་མེ་ཏོག་གི་ཁ་དོག་ལ་གནོད་པ་སོགས་ནི།དེའི་གནས་ལ་གནོད་པས་ཡིན་ནོ། །འོ་ན། ལུས་ཀྱིས་དེའི་གནས་ལའང་རེག་པ་མེད་པས་ཇི་ལྟར་གནོད་པར་འགྱུར་ཞེ་ན།འདི་ནི་བསམ་པར་བྱ་སྟེ།ལོ་ཀ་ཐ་སྙད་ཀྱི་རྗེས་སུ་འབྲངས་ཀྱི། དོན་དམ་པར་ནི་མ་ཡིན་ནོ། །ཞེས་བློ་བརྟན་བཞེད་དོ། །གཉིས་པ་ལ། དྲུག་སྟེ། ཀུན་ཏུ་མནབས་པ་དང་། གཞལ་བ་དང་།རེག་པ་དང་།གནོད་པ་དང་།འདུས་པ་དང་།ཁམས་སྙོམས་མ་སྙོམས་ཀྱི་རྣམ་པར་བཞག་པ་ལས།དང་པོ་ནི།མི་རྩུབ་ཅིང་སྤྲད་དུ་བཟོད་པ་ནི།འཇམ་པ་སྟེ།ཆུ་མེ་ཤས་ཆེ་བའོ།།འཇམ་པའི་དངོས་པོ་ནི།འཇམ་པ་ཉིད་དམ།འཇམ་པ་ཁོ་54

ན་འཇམ་པ་ཉིད་དེ། གཞན་ལའང་དེ་བཞིན་ནོ། །རྩུབ་ཅེས་བྱ་བ་སྟོབས་ཡིན་ལ།དེ་འདི་ལ་ཡོད་པས་ན།རྩུབ་པ་སྟེ།རྟ་པ་བཞིན་ནོ།།རུད་རུད་པོ་རེག་པར་མི་འདོད་པ་སྟེ།ས་རླུང་ཤས་ཆེ་བའོ།།གཉིས་པ་ནི།དངོས་པོ་རྣམས་འཇལ་བ་ན། དམའ་བར་མི་འགྱུར་ཞིང་། གདེག་སླ་བ་ནི། ཡང་བ་སྟེ། མེ་རླུང་ཤས་ཆེ་བའོ།།དངོས་པོ་རྣམས་འཇལ་ན།གང་གིས་དམའ་བར་བྱེད་པ་ནི།ལྕི་བ་སྟེ།ས་ཆུ་ཤས་ཆེ་བའི་ཕྱིར་རོ། །ལྕི་བ་ཤས་ཆེ་བའོ། །གསུམ་པ་ནི། རེག་ན་སྙི་བ་ནི།མཉེན་པོའོ། །བཞི་པ་ནི། སྟེང་ནས་ཀུན་ཏུ་མནན་པས་ངེས་པར་བཅིར་དུ་རུང་ཞིང་འབོལ་བ་དང་མཁྲང་བ་ནི། ལྷོད་མི་ལྷོད་དོ། །ལྔ་པ་ནི། ཆུ་རླུང་འདུས་པའི་གྲང་བ་དང་། ས་ཆུ་འདུས་པའི་འདྲེད་པ་༢པས། གྲང་བ་ནི། གང་གིས་ཉེན་ན།དྲོ་བར་འདོད་པར་བྱེད་པའོ།།སོ་ག་གྲང་བས་དྲོ་བ་འདོད་པར་མི་བྱེད་ཀྱང་དྲོ་བ་འདོད་པ་ལ་གྲང་བས་ཁྱབ་པས་དེ་དང་རིགས་གཅིག་པའི་ཕྱིར་གྲང་བར་བཞག་གོ།དྲུག་པ་ལ།ངལ་སོས་པ།ཉམས་ཡོད་པ།སྤུངས་ཆེ་བ་གསུམ་ཁམས་སྙོམས་པ། གཞན་བཀྲེས་པ་ལ་སོགས་པ་རྣམས་མ་སྙོམས་པ།ཚིམ་པ་ནི།ཁམས་སྙོམས་མ་སྙོམས་གཉི་ག་ཡིན་པ་ལས་རིམ་བཞིན་དུ་བཤད་ན། བཀྲེས་པ་ནི། ཟས་འདོད་པར་བྱེད་པ་སྟེ། རླུང་ཤས་ཆེ་བའོ། །སྐོམ་པ་ནི།སྐོམ་འདོད་པར་བྱེད་པ་སྟེ།མེ་དང་རླུང་ཤས་ཆེ་བའོ།།འོ་ན།ཟས་སྐོམ་འདོད་པ་སེམས་བྱུང་ཡིན་པས་རེག་བྱར་འགལ་ཞེ་ན། བཀྲེས་སྐོམ་གྱི་རྒྱུ་ལྟོའི་ནང་ན་རླུང་དང་མེ་ཤས་ཆེ་བའི་རེག་བྱ་འགའ་ཞིག་ལ་བཀྲེས་སྐོམ་དུ་བཏགས་པ་ཡིན་ཏེ། དཔེར་ན། སངས་རྒྱས་རྣམས་ནི་འབྱུང་བ་བདེ།།ཞེས་པ་ལྟ་བུའོ།།ཁ་ཅིག ཕོ་བ་ཁ་འབྱར་བ་དང་།སྒང་བ་ཁ་འབྱར་བའོ་ཞེས་ཟེར་རོ།།བྱེ་བྲག་སྨྲ་བ་དང་དབུ་མ་པས། འཇམ་རྩུབ།ལྕི་ཡང་། གྲང་དྲོ། བཀྲེས་སྐོམ། འབྱུང་བ་—55

བཞི་སྟེ། རེག་བྱ་བཅུ་གཅིག་རྫས་སུ་འདོད་ལ། གཟུགས་ན་བཀྲེས་སྐོམ་མ་གཏོགས་པ་ཡོད་དོ།།དེའི་གོས་དུ་མ་བསགས་ན། ལྕི་བའི་ཕྱིར་དང་། གནོད་པའི་གྲང་བ་མེད་ཅིང་ཕན་པའི་གྲང་བ་ཡོད་ཟེར་རོ།།མདོ་སྡེ་པས་ནི། ཏིང་འཛིན་ཁོ་ནས་ཕན་བྱེད་ཡིན་ཟེར་རོ། །བློ་བརྟན་ཡང་བཅུ་གཅིག་པོ་དེའི་ནང་དུ་གཞན་རྣམས་འདུ་སྟེ།བརྒྱལ་བ་དང་།འཇམ་པ་དང་།ཉམས་ཡོད་པ་རྩུབ་པ་དང་། ལྕི་བ་ལས་གུད་ན་མེད་ལ། གཞན་ཡང་ཇི་ལྟར་རིགས་པར་བསྡུའོ། །ཞེས་ཟེར་རོ། །བསྡུ་བར་ནི། འབྱུང་བཞི་ནི། རྫས་སུ་ཡོད་ལ། འབྲས་གཟུགས་ཀྱི་རེག་བྱ་ནི།འབྱུང་ཆེན་གྱི་ཁྱད་པར་ལ་བཏགས་པ་སྟེ།འབྱུང་ཆེན་དང་བ་ཡིན་མ་ཡིན་ལས། དང་པོ་གཉིས་སོ། །འདུས་མཁྲེགས་ཡིན་མ་ཡིན་ལས་ལྕི་ཡང་ངོ་།།མཉེན་ཅིང་སྙི་བ་ཉིད་ལ་བརྟེན་ནས་ནེམ་ནེམ་པོ་སྟེ། དེ་འོག་གསུམ་མོ།།ཆུ་རླུང་འདྲེས་པ་ལས་གྲང་བའོ།།ཉེ་བར་རྟོན་པ་མ་ཚང་བས་མི་མཉམ་པ་ལ་བརྟེན་ནས་བཀྲེས་སྐོམ་དང་ཉམ་ཆུང་བའོ།།དེ་ཚང་བས་མི་་མཉམ་པ་ལ་བརྟེན་ནས་ཉམས་སྟོབས་དང་། ཚིམ་པའོ། །ཉེས་པར་ཟོས་པ་དང་། ཁྲག་ལ་གནོད་པ་དང་། ས་ཆུ་འདྲེས་པ་དང་། ལེགས་པར་མ་ཞུ་བས་འཁྲུགས་པ་དང་། ན་ཚོད་དང་སྲོག་གྱུར་པ་དག་དང་། འགྲོ་འོང་དང་འབད་རྩོལ་ཏེ། དེ་རྣམས་ཀྱིས་མི་མཉམ་པ་ལ་བརྟེན་ནས་བརྒྱལ་བ་ནས་ངལ་བའི་བར་རོ། །འགྲོ་འོང་འབད་རྩོལ་དང་བྲལ་བ་དང་། དྲི་མ་ལ་སོགས་པ་བསལ་ཞིང་ཡོངས་སུ་ཞུམ་པ་དང་བྲལ་བ་ལ་བརྟེན་ནས་ངལ་སོས་པ་དང་སྲུངས་ཆེ་བ་སྟེ། དེ་ལྟར་འབྱུང་ཆེན་གྱི་གནས་སྐབས་དྭངས་མ་དང་། འདུས་མཁྲེགས་ཡིན་མ་ཡིན་དང་། ནེམ་ནེམ་པོ་དང་། འདྲེས་པ་དང་། མི་མཉམ་པ་དང་མཉམ་པ་སྟེ་དྲུག་གམ་བརྒྱད་ལ་བཏགས་སོ། །འོ་ན། ཕྱི་རོལ་གྱི་རེག་བྱའི་སྐྱེ་56

མཆེད་ནི། འབྱུང་བ་ཆེན་པོ་བཞི་དག་དང་འབྱུང་བ་ཆེན་པོ་བཞི་དག་རྒྱུར་བྱས་པ་ཡིན་ནོ་ཞེས་པ་དང་འགལ་ལོ། །ཞེ་ན། འབྱུང་བས་རྒྱུར་བྱས་པའི་གཟུགས་གཉིས་བསྐྱེད་པས་རང་རིགས་ཀྱི་ཁྱད་པར་ཅན་གྱི་རྒྱུར་བྱས་པའི་་གཟུགས་ནི། འཇམ་རྩུབ་ལ་སོགས་པར་གདགས་པའི་གཞི་འབྱུང་ཆེན་ཕན་ཚུན་ཁྱད་པར་ཅན་དུ་གྱུར་པ་དེ་དག་ནི། རྒྱུ་རྐྱེན་དེས་འགྲུབ་པའི་ཕྱིར་དེ་ལ་དགོངས་སོ། །གཞན་རིགས་ཀྱི་ཁྱད་པར་ཅན་གྱི་རྒྱུར་བྱས་པའི་གཟུགས་ནི།དབང་པོ་སོགས་སོ། །ཞེས་བཞེད་དོ། །འདིར་བྱེ་བྲག་སྨྲ་བ་དང་དབུ་མ་པས།གཟུགས་ལ་བསྡུ་ན། དབྱིབས་དང་ཁ་དོག་གཉིས། ཕྱེ་ན། ཁ་དོག་ལ་བཅུ་གཉིས་ཏེ། མངོན་པར་སྐབས་ཡོད་དེ། སྣང་མུན་ཏེ། བུ་ག་ནམ་མཁའི་ཁམས་བྱ་ཞེས་བྱ།།སྣང་དང་མུན་པ་དག་ཡིན་ལོ།།ཞེས་སོ། །དབྱིབས་བརྒྱད་དེ། དེ་དག་ལུས་ཀྱི་རིག་བྱེད་ཀྱི་ངོ་བོ་ཡིན་པའི་ཕྱིར་དེ་དང་ཐ་དད་དུ་མེད་ལ། ཕྲ་རག་གཉིས་དང་ནམ་མཁའ་བོར་བས་ཉི་ཤུའོ། །སྒྲ་ལ་ཟིན་མ་ཟིན་གྱི་རྒྱུ་ལས་བྱུང་བ་གཉིས། དེ་རེ་རེ་ལའང་སེམས་ཅན་དུ་སྟོན་པ་ངག་གི་རིག་བྱེད་ཀྱི་སྒྲ་དང་།སྟོན་པ་མ་ཡིན་པ་ལག་པ་ལ་སོགས་པའི་སྒྲ་གཉིས་ཏེ་བཞི།ཡིད་དུ་འོང་མི་འོང་གིས་བསྒྱུར་བས་བརྒྱད་ལ། མ་ཟིན་པ་ལས་བྱུང་བའི་སེམས་ཅན་དུ་སྟོན་པའི་སྒྲ་ནི། སྤྲུལ་པའི་ངག་གི་རིག་བྱེད་དོ། །རོ་དྲུག དྲི་ཞིམ་མི་ཞིམ།མཉམ་མི་མཉམ་གཉིས་ཏེ་བཞི། རེག་བྱ་བཅུ་གཅིག་གོ །ཡུལ་དེ་དག་ཀྱང་རེས་འགའ་རྫས་རེ་རེས་དབང་ཤེས་བསྐྱེད་ལ། རེས་འགའ་མང་པོས་སོ འོ་ན། དབང་ཤེས་སྤྱི་མཚན་གྱི་ཡུལ་ཅན་དུ་འགྱུར་ཏེ། མང་པོ་འཛིན་པའི་ཕྱིར་རོ།།ཞེ་ན། སྐྱེ་མཆེད་ཀྱི་རང་གི་མཚན་ཉིད་ཀྱི་ཡུལ་ཅན་དུ་འདོད་ཀྱི། རྫས་ཀྱི་རང་གི་རང་མཚན་ཉིད་ཀྱི་ནི་མ་ཡིན་པས་ཉེས་པ་མེད་དོ། །ལུས་དང་ལྕེ་57

གཉིས་ཡུལ་དང་ཅིག་ཅར་ཕྲད་ནས་ཡུལ་ཤས་གང་ཆེ་བའི་ཤེས་པ་སྔར་སྐྱེ་ལ།མཉམ་ན། ཟ་བར་འདོད་པས་རྒྱུད་གཏད་པའི་ཕྱིར་ལྕེ་ཤེས་སྔར་སྐྱེའོ། །མཛོད་དུ།གཟུགས་རྣམ་གཉིས་དང་རྣམ་ཉི་ཤུ།།སྒྲ་ནི་རྣམ་པ་བརྒྱད་ཡོད་དེ།།རོ་ནི་རྣམ་དྲུག་དྲི་རྣམ་བཞི། །རེག་བྱ་བཅུ་གཅིག་བདག་ཉིད་དོ།།ཞེས་སོ། །གསུམ་པ་ལ། བསྟན་བཤད་གཉིས་ལས། དང་པོ་ནི། ཆོས་སྐྱེའི་གཟུགས་དེ་ནི་སྔར་བལྟ་བར་བྱ་སྟེའོ། །གཉིས་པ་ལ། རྟོག་པ་དང་། སེམས་པ་དང་། ཏིང་ངེ་འཛིན་གྱིས་ཕྱེ་བ་གསུམ་ལས། དང་པོ་ནི། བསྡུས་པའི་གོང་བུ་བློས་བཤིག་པ་ལས་གྱུར་པ་ནི།རྡུལ་ཕྲ་རབ་དང་།མངོན་པར་སྐབས་ཡོད་པ་རྡུལ་ཕྲ་རབ་དེ་ཉིད་དེ་ལས་གཞན་པ་ཐོགས་པར་བྱེད་པའི་རེག་བྱ་དང་བྲལ་བས་སོ། །གཉིས་པ་ཡང་དག་པར་བླངས་པ་ལས་བྱུང་བ་ནི། རྣམ་པར་རིག་བྱེད་མ་ཡིན་པའི་གཟུགས་ཏེ།མ་བླངས་པར་ཐོབ་པའང་ཡོད་ཀྱང་།དེ་དང་འདྲ་བས་སམ། ཡང་ན། སོགས་ཀྱི་སྒྲས་ཕྱིས་པའོ། །འདི་ལ་དགག་གཞག་སྤང་གསུམ་ལས། དང་པོ་ནི། བྱེ་བྲག་སྨྲ་བས། གཡེངས་དང་སེམས་མེད་པ་ཡི་ཡང་། །དགེ་དང་མི་དགེ་རྗེས་འབྲེལ་གང་། །འབྱུང་བ་ཆེ་རྣམས་རྒྱུར་བྱས་པ། །དེ་ནི་རྣམ་རིག་བྱེད་མིན་བརྗོད། །ཅེས་ཏེ། སེམས་གཡེངས་པ་དང་། སེམས་མེད་པ་འདུ་ཤེས་མེད་པ་དང་། འགོག་པའི་སྙོམས་པར་ཞུགས་པའི་སྐབས་དང་། ཡང་གི་སྒྲས་མ་གཡེངས་ཤིང་སེམས་དང་བཅས་པའི་གནས་སྐབས་སུ་དགེ་བ་དང་་མི་དགེ་བ་རྒྱུན་མི་འཆད་པ་རྗེས་སུ་འབྲེལ་བ་སྟེ། ཐོབ་པའི་རྒྱུན་བསལ་བའི་ཕྱིར་འབྱུང་བ་ཆེན་པོ་རྣམས་རྒྱུར་བྱས་པ་ལས་བྱུང་བ་སྟེ། དེ་ནི་གཟུགས་དང་བྱེད་པའི་རང་བཞིན་ཡིན་ཡང་རྣམ་པར་རིག་བྱེད་བཞིན་དུ་རང་ཀུན་ནས་སློང་བའི་སེམས་པ་གཞན་ལ་རིག་པར་མི་བྱེད་པས་རྣམ་པར་རིག་བྱེད་58

མ་ཡིན་པའོ།།དེ་ཡང་འདོད་པའི་རིག་བྱེད་མ་ཡིན་པ་ནི། སྐད་ཅིག་དང་པོ་ནོད་པའི་ཚེ་ལྷན་ཅིག་པའི་འབྱུང་བ་ལས་སྐྱེ་ལ། དེ་ཕྱིན་ཆད་འདས་པའི་བྱུང་བ་ལས་སྐྱེ་ཞིང་། ལུས་ཀྱི་འབྱུང་བ་ད་ལྟར་བ་ནི། རྟེན་ཡིན་ནོ། །ཟག་བཅས་ཀྱི་ལུས་ངག་གི་ལས་ཡིན་ན།རང་སའི་འབྱུང་བ་རྒྱུར་བྱས་ནས་འབྱུང་ལ། ཟག་མེད་ཡིན་ན། གང་དུ་སྐྱེས་པའི་འབྱུང་བ་ལས་སྐྱེ་སྟེ། དེ་ཁམས་སུ་མ་གཏོགས་ཤིང་ཟག་མེད་ལས་འབྱུང་བ་མེད་ལ། དེའི་སྟོབས་ཀྱིས་སྐྱེ་བའི་ཕྱིར་རོ།།རྣམ་པར་རིག་བྱེད་མ་ཡིན་པ་ནི།མ་ཟིན་པ་དང་།རྒྱུ་མཐུན་པ་ལས་བྱུང་བ་དང་སེམས་ཅན་དུ་སྟོན་པ་ཡིན་ཅིང་། མཉམ་པར་མ་བཞག་པའི་ས་པའི་ཡིན་ན། རྒྱུ་མཐུན་པ་ལས་བྱུང་བ་དང་སེམས་ཅན་དུ་སྟོན་པ་ཡིན་ཅིང་།མཉམ་པར་མ་བཞག་པའི་ས་པའི་ཡིན་ན། རྒྱུ་མཐུན་པ་དང་ཟིན་པའི་འབྱུང་བ་ལས་སྐྱེ་ལ།ཏིང་ངེ་འཛིན་ལས་སྐྱེས་པ་བསམ་གཏན་དང་ཟག་མེད་ཀྱི་ནི།རྒྱས་པ་ལས་བྱུང་བ་དང་མཉམ་གཞག་གི་སེམས་ཀྱི་དབང་གིས་འབྱུང་བས་མ་ཟིན་པའི་འབྱུང་བ་ལས་སྐྱེ་ཞིང་ཐ་མི་དད་པ་སྲོག་གཅོད་སྤོང་བ་སྐྱེ་བ་དེ་ཉིད་ལས་ཚིག་འཁྱལ་སྤོང་བའི་བར་དུ་སྐྱེ་སྟེ། སེམས་བཞིན་དུ་འབྱུང་བ་ཐ་མི་དད་པའི་ཕྱིར་རོ།།སོ་ཐར་ནི།འབྱུང་བ་ཐ་དད་རྒྱུར་བྱས་ནས་རྣམ་རིག་མ་ཡིན་པ་བདུན་སྐྱེའོ། །དེ་ལ་དགེ་མི་དགེ་གཉིས་ཡོད་ཀྱི། ལུང་མ་བསྟན་གྱི་སེམས་ནི། སྟོབས་ཆུང་བས།གང་འགག་ཀྱང་དེའི་རྗེས་སུ་འབྲེལ་བར་འགྱུར་བའི་ལས་སྟོབས་ལྡན་འཕེན་མི་ནུས་པའི་ཕྱིར་ལུང་མ་བསྟན་མེད་དོ། །ཞེས་འཆད་དེ། མཛོད་དུ། འདོད་གཏོགས་རྣམ་རིག་མིན་སྐད་ཅིག །ཕྱིན་ཆད་འདས་པའི་འབྱུང་ལས་སྐྱེ།།ཟག་བཅས་ལུས་དང་ངག་གི་ལས།།རང་གི་འབྱུང་བ་དག་རྒྱུར་བཅས།།ཟག་མེད་གང་དུ་སྐྱེས་པའི་ཡིན།།རྣམ་རིག་བྱེད་མིན་མ་59

ཟིན་དང་། །རྒྱུ་མཐུན་ལས་བྱུང་སེམས་ཅན་སྟོན། །རྒྱུ་མཐུན་ཟིན་པའི་འབྱུང་ལས་སྐྱེ།།ཏིང་འཛིན་སྐྱེས་བྱུང་མ་ཟིན་དང་།།རྒྱས་བྱུང་ཐ་དད་མིན་ལས་སྐྱེ།།རྣམ་རིག་མིན་ལུང་བསྟན་མིན་མེད།།ཅེས་སོ།།དབུ་མ་པས་ཀྱང་རིག་བྱེད་མ་ཡིན་པ་རྫས་སུ་འདོད་དོ།།མདོ་སྡེ་པ་ནི།རིག་བྱེད་མ་ཡིན་པའི་གཟུགས་རྫས་སུ་གྲུབ་པ་མེད་དེ། ཚད་མས་མ་གྲུབ་པའི་ཕྱིར་དང་། དུས་འདི་ནས་བཟུང་སྲོག་གཅོད་སོགས་སྤོང་ངོ་ཞེས་ཁས་བླངས་ནས་དེ་ཕྱིན་ཆད་དེ་མི་བྱེད་པ་་་ཙམ་ལ་སྡོམ་པར་བཞག་པས་མི་བྱེད་པ་དེ་རྫས་སུ་མེད་པའི་ཕྱིར་དང་།འདས་པའི་འབྱུང་བ་ཆེན་པོ་རྣམས་ལ་བརྟེན་ནས་འདོགས་ཤིང་། འདས་པའི་འབྱུང་བ་རྣམས་ནི། ད་ལྟར་བ་བཞིན་དུ་རང་གི་ངོ་བོར་མེད་པའི་ཕྱིར་དང་།གཟུགས་ཀྱི་མཚན་ཉིད་གཟུགས་སུ་རུང་བ་ཡིན་ལ།བསྟན་དུ་མེད་ཅིང་ཐོགས་པ་མེད་པ་ནི། གཟུགས་སུ་རུང་བ་གང་ཡང་མ་ཡིན་པས་མཚན་ཉིད་མེད་པའི་ཕྱིར་རོ། །ལུས་ངག་གི་ལས་གཟུགས་ཅན་ནི། ཇི་ལྟར་བཏགས་ཀྱང་རུང་སྟེ།མི་དགེ་མཚན་ཉིད་པར་མི་འགྲུབ་སྟེ།ལུས་བོར་ན།གང་ལས་ཚེ་ཕྱི་མ་ལ་འབྲས་བུ་བདེ་སྡུག་འགྲུབ་པ་དེ་ལས་དགེ་སྡིག་ཡིན་ལ། ལུས་ངག་གི་ལས་གཟུགས་ཅན་ནི། ལུས་བོར་བ་དང་ཞིག་པའི་ཕྱིར་རོ། །ཞིག་ཀྱང་འདས་པ་རྫས་སུ་ཡོད་པས་འབྲས་བུ་འབྱིན་ནོ།།ཞེ་ན།འདི་ནི།འབྲས་ཀྱི་སྟེང་གི་འབྲུམ་བུ་སྟེ། འདས་པ་རྫས་སུ་མེད་པ་འོག་ནས་འཆད་པའི་ཕྱིར་རོ། །འདི་རྒྱ་ཆེར་ལས་གྲུབ་པར་བལྟ་སྟེ། ཇི་སྐད་དུ། སེམས་པས་སེམས་ཀྱི་རྒྱུད་ལ་ནུས་པའི་ཁྱད་པར་བསྐྱེད་པའི་ཕྱིར་དེས་བསྒོས་པ་ཡོངས་སུ་འགྱུར་བའི་ཁྱད་པར་་་་་ལས་ཚེ་ཕྱི་མ་ལ་འབྲས་བུ་འབྱུང་བར་རིག་པར་བྱ་སྟེ། དཔེར་ན། མ་ཏུ་ལུང་གའི་མེ་ཏོག་རྒྱ་སྐྱེགས་ཀྱི་ཁུ་བས་བསྒོས་པའི་རྒྱུད་ལས་འབྲས་བུའི་ནང་གི་ཤ་60

དམར་པོར་འབྱུང་བ་ལྟ་བུའོ། །འོ་ན། ལུས་དང་ངག་གི་ལས་ཀྱིས་ཀྱང་སེམས་ཀྱིས་རྒྱུད་ལ་ཅིའི་ཕྱིར་བསྒོ་བར་མི་འདོད་ཅེ་ན། འདི་ལྟར། དེ་ནི་སེམས་ལ་ལྟོས་ནས་དགེ་བ་དང་མི་དགེ་བ་ཉིད་དུ་འགྱུར་རོ། །གང་ཞིག་གང་གིས་དགེ་བ་དང་མི་དགེ་བ་ཉིད་དུ་བྱས་པ་དེ་ཉིད་ཀྱིས་དེའི་རྒྱུད་ལ་འབྲས་བུ་ཡིད་དུ་འོང་བ་དང་།མི་འོང་བ་འབྱིན་པར་རུང་གི།དེའི་རྒྱུ་ནི་མ་ཡིན་ནོ།།ཞེས་པའི་བར་དུའོ། །གཉིས་པ་ལ། མཚན་ཉིད་ནི། རྣམ་པར་རིག་བྱེད་དམ། ཏིང་ངེ་འཛིན་ལས་བྱུང་བའི་གཟུགས་བཏགས་ཡོད་བསྟན་དུ་མེད་ལ་ཐོགས་པ་མེད་པའོ། །ཇི་སྐད་དུ། རྣམ་པར་རིག་བྱེད་མ་ཡིན་པ་གང་ཡིན་ཞེ་ན། རྣམ་པ་ར་རིག་བྱེད་དང་ཏིང་ངེ་འཛིན་ལས་བྱུང་བའི་གཟུགས་ཏེ། བསྟན་དུ་མེད་པ་ཐོགས་པ་མེད་པའོ། །ཞེས་སོ། །དེ་ལ་རྣམ་པར་རིག་བྱེད་ནི། ལུས་ངག་གི་རིག་བྱེད་ཀྱི་དགེ་མི་དགེ་ལུང་མ་བསྟན་གསུམ། ངག་གི་རང་བཞིན་གྱི་སྒྲ་ནི། ངག་གི་རིག་བྱེད་ཡིན་ལ། དེ་སེམས་པ་དགེ་མི་དགེ་ལུང་མ་བསྟན་གསུམ་གྱིས་ཀུན་ནས་བསླངས་པས་དགེ་མི་དགེ་ལུང་མ་བསྟན་གསུམ་དུ་འགྱུར་རོ།།རྣམ་རིག་མིན་པ་ཡང་གསུམ་སྟེ། འདོད་པ་དང་གཟུགས་སུ་གཏོགས་པ་དག་དང་ཟག་མེད་དོ། །འདོད་པའི་ནི། དགེ་མི་དགེའི་རྣམ་པར་རིག་བྱེད་ལས་བྱུང་བ་སྟེ། སོ་ཐར་དང་བྱང་སེམས་ཀྱི་སྡོམ་པ་དག་དང་། སྡོམ་མིན་དང་། བར་མས་བསྡུས་པ་བཞིའི་དང་པོ་ནི། གཞན་ལ་གནོད་པར་བྱེད་པ་ལས་གཞི་དང་བཅས་པ་རྣམ་པ་ཐམས་ཅད་དུ་ལྡོག་པའོ། །གཉིས་པ་ནི། ལུས་སྲོག་གིས་བསྡུས་པའི་དངོས་པོ་ལ་མི་ལྟ་བར་ལུས་ངག་ཡིད་གསུམ་གྱིས་གཞན་ལ་ཕན་འདོགས་པར་ཞུགས་པའོ།།གསུམ་པ་ནི།གཞན་ལ་ཐམས་ཅད་དུ་གནོད་པར་བྱེད་པར་ཞུགས་པའོ། །བཞི་པ་ནི། ཕྱོགས་གཅིག་གིས་ཕན་གནོད་བྱེད་པར་61

ཞུགས་པ་གཉིས་སོ། །གཟུགས་ཀྱི་ནི། བསམ་གཏན་ས་དྲུག་གི་ཟག་བཅས་ཀྱི་ཏིང་ངེ་འཛིན་དང་ལྷན་ཅིག་འབྱུང་བ་སྟེ། བསམ་གཏན་གྱི་སྡོམ་པའོ། །ཟག་མེད་ཀྱི་ནི། ཟག་མེད་ཀྱི་ཏིང་ངེ་འཛིན་དང་ལྷན་ཅིག་འབྱུང་བ་ཟག་མེད་ཀྱི་སྡོམ་པ་སྟེ། དེ་གཉིས་ཏིང་ངེ་འཛིན་ལས་བྱུང་བའོ། །འབྱུང་བ་ལ་བརྟེན་ནས་འབྱུང་ཞིང་རྗེས་སུ་འཇུག་ལ། འདས་པའི་འབྱུང་བ་ལ་བརྟེན་ནས་འདོགས་པའི་ཕྱིར་འབྲས་གཟུགས་སོ། །འདི་ནི་འདི་ནའོ། །པའི་ནི་ཕའི་ནའོ་ཞེས་བརྗོད་པས་བསྟན་དུ་མེད་ཅིང་། རང་ཡོད་སར་གཞན་འབྱུང་བའི་གེགས་བྱེད་པ་ཐོགས་པ་ཡིན་ལ། འདི་ཡུལ་ན་མི་གནས་པའི་ཕྱིར་དེ་མི་སྲིད་པས་ཐོགས་པ་མེད་པའོ། །ངེས་ཚིག་ནི། གཞན་དང་འདྲའོ། །འདི་གཟུགས་སུ་འཇོག་པ་ནི། བཏགས་པ་སྟེ། གདགས་གཞི་ལུས་ངག་མི་དགེ་བ་ལས་ལྡོག་མི་ལྡོག་ལ་བཏགས་པས་ཡུལ་ཅན་ལ་ཡུལ་གྱི་མིང་གིས་བཏགས། རྒྱུ་མཚན་ཡུལ་ཡིན་པས་ལུས་ངག་མེད་ན། དེ་གདགས་སུ་མེད་དེ། གཟུགས་མེད་ཁམས་བཞིན་ནོ། །དགོས་པ་ལུས་ངག་ལྡོག་མི་ལྡོག་དེ་ལ་བླང་དོར་བྱེད་པ་ལ་གཞུག་པའི་ཕྱིར་རོ།།ཇི་སྐད་དུ།རྣམ་པར་རིག་བྱེད་མ་ཡིན་པ་ཞེས་བྱ་བ་རྫས་གཞན་ནི་ཅུང་ཟད་ཀྱང་ཡོད་པ་མ་ཡིན་གྱི། ཁས་བླངས་པ་དང་ཆོས་ཉིད་ཀྱིས་ལུས་དང་ངག་ལྡོག་པ་དང་ལྡོག་པ་མ་ཡིན་པ་ཙམ་ལ་དེ་བཏགས་པ་ཡིན་པའི་་་་་ཕྱིར་རོ། །བཏགས་པ་དེ་ནི་གཟུགས་མེད་པ་ཉིད་ཡིན་ནོ། །མཚན་ཉིད་དང་ལྡན་པ་ནི་མ་ཡིན་ཏེ། གཟུགས་ཡོད་པ་ལ་དེ་བཏགས་པ་ཡིན་པའི་ཕྱིར་རོ། །ཞེས་སོ།།འོ་ན།སྡོམ་པ་ལ་སོགས་ཀྱང་མེད་པར་འགྱུར་ཞེ་ན།མི་འགྱུར་ཏེ།མི་དགེ་བ་སྤོང་བའི་སེམས་པ་དེའི་དབང་གིས་མི་དགེ་བ་སྤོང་བ་རྒྱུན་ཆགས་པ་དང་བཅས་པ་ནི། སྡོམ་པ་སྟེ། བསྡུ་བར་དེ་ལ་སྡོམ་པ་མ་ཡིན་པ་ལས་ལྡོག་པ་62

སྤོང་བའི་སེམས་པ་སྤོང་བ་དེ་ལ་དབང་བྱེད་པའི་དབང་པོ་ལྔ་དང་ལྡན་པ་་གང་ཡིན་པ་དེ་ནི། སྡོམ་པ་ཞེས་བྱའོ། །ཞེས་དང་། བྱེ་བཤད་དུ། དེ་ལྟར་ཡང་དག་པར་བླངས་པའི་སེམས་པ་རྒྱུན་ཆགས་པ་དང་བཅས་པ་ནི། སྡོམ་པ་ཞེས་བསྟན་པ་ཡིན་ནོ། །ཞེས་སོ། །སྡོམ་མིན་ནི། དེའི་རིགས་སུ་སྐྱེས་པ་རྣམས་ཀྱི་གསད་པར་སྦྱོར་བའི་བྱ་བའི་སེམས་པ་དང་། གཞན་གྱི་རིགས་སུ་སྐྱེས་པ་རྣམས་ཀྱི་ལས་དེ་བྱ་བར་ཁས་ལེན་པའི་སེམས་པ་སྟེ།དེས་སེམས་ཅན་རྣམས་ལ་གནོད་པ་བྱ་བའི་བསམ་པ་དང་ལྡན་པ་ནི།སྡོམ་མིན་ནོ།།སྡོམ་པ་སྡོམ་མིན་གྱི་སེམས་པ་ནི། ངོ་བོ་ཉིད་ཀྱིས་དགེ་མི་དགེ་ཡིན་ལ། དེའི་རྒྱུན་ཆགས་པ་ནི།དགེ་བ་དང་མི་དགེ་བའི་སེམས་པས་འཕངས་པ་དང་། དགེ་བ་དང་མི་དགེ་བའི་སེམས་པའི་འབྲས་བུ་ཡིན་པའི་ཕྱིར་རོ། །མདོར་ན་སྡོམ་པ་སྡོམ་མིན་གྱི་ངོ་བོ་ནི། སེམས་པའི་ཁྱད་པར་རམ། དེའི་བག་ཆགས་གཏོང་རྒྱུས་མ་བཅོམ་པའོ། །ཇི་སྐད་དུ། གལ་ཏེ་སེམས་པ་ཁོ་ན་ལུས་ཀྱི་ལས་སུ་འགྱུར་ན། སེམས་རྣམ་པར་གཡེངས་པ་དག་དང་།སེམས་མེད་པ་དག་ལ་སེམས་པ་དེ་མེད་ན།སྡོམ་པ་དང་སྡོམ་པ་མ་ཡིན་པ་གཉིས་ཇི་ལྟར་ཡོད་ཅེ་ན། སེམས་པའི་ཁྱད་པར་གྱི་བག་ཆགས་མ་བཅོམ་པའི་ཕྱིར་སྡོམ་པ་དང་སྡོམ་པ་མ་ཡིན་པ་གཉིས་ཡོད་དོ།།ཁྱད་པར་སྨོས་པ་ནི།གང་ལས་སྡོམ་པ་དང་སྡོམ་པ་མ་ཡིན་པའི་རྣམ་པར་རིག་བྱེད་མ་ཡིན་པ་ཀུན་ནས་ལྡང་བར་བཏགས་པའི་སེམས་པ་ཁྱད་་་་པར་དུ་བྱ་བའི་ཕྱིར་རོ། །དེའི་བག་ཆགས་བཅོམ་པ་ཅི་ཞེ་ན། ཇི་ལྟར་ཁས་བླངས་པ་བཞིན་སྤོང་བ་དང་སྤོང་བ་མ་ཡིན་པའི་སེམས་པའི་རྒྱུ་མ་ཡིན་པ་་ཉིད་དོ།།གང་གིས་དེ་བཅོམ་ཞེ་ན།སྡོམ་པ་དང་སྡོམ་པ་མ་ཡིན་པ་གཏོང་བའི་རྒྱུ་རྣམ་པར་རིག་བྱེད་ཀུན་ནས་སློང་བར་བྱེད་པར་བཏགས་པའི་སེམས་པ་63

གང་ཡིན་པ་དང་། དེ་ལས་གཞན་པའི་གཏོང་བའི་རྒྱུས་སོ། །ཞེས་སོ། །གསུམ་པ་ནི། རྣམ་གསུམ་དྲི་མེད་གཟུགས་གསུངས་དང་། །འཕེལ་དང་མ་བྱས་ལམ་སོགས་ཕྱིར།།ཞེས་ཏེ།རྣམ་པར་རིག་བྱེད་མ་ཡིན་པ་གཟུགས་མ་ཡིན་ན།མདོ་ལས། བསྟན་དུ་ཡོད་ལ་ཐོགས་པ་དང་བཅས་པའི་གཟུགས་ཀྱང་ཡོད། བསྟན་དུ་མེད་ལ་ཐོགས་པ་དང་བཅས་པའི་གཟུགས་ཀྱང་ཡོད། བསྟན་དུའང་མེད་ལ་ཐོགས་པའང་མེད་པའི་གཟུགས་ཀྱང་ཡོད་དོ། །ཞེས་པ་དང་འགལ་ལོ། །ཞེ་ན།སྐྱོན་མེད་དེ།རྣལ་འབྱོར་སྤྱོད་པ་བ་ན་རེ།བསམ་གཏན་ཏིང་ངེ་འཛིན་གྱི་མཐུས་ཏིང་ངེ་འཛིན་གྱི་ཡུལ་གྱི་གཟུགས་སྐྱེ་སྟེ། དེ་འདྲ་དབང་པོའི་ཡུལ་མ་ཡིན་པའི་ཕྱིར་བསྟན་དུ་མེད་པ་ཡིན་ལ། ཡུལ་ལ་མི་སྒྲིབ་པའི་ཕྱིར་ཐོགས་པ་མེད་པ་ཡིན་ནོ།།ཞེས་བསྟན་ཏོ།།དེ་གཟུགས་སུ་མི་རུང་ངོ་ཞེ་ན།རྣམ་རིག་མ་ཡིན་པ་ཡང་མཚུངས་སོ།།ཡང་།ཟག་པ་མེད་པའི་ཆོས་རྣམས་ཀྱང་གང་ཞེ་ན།གཟུགས་འདས་པ་དང་། མ་འོངས་པ་དང་། ད་ལྟར་བྱུང་བ་གང་དང་། རྣམ་པར་ཤེས་པའི་བར་གང་ལ་རྗེས་སུ་ཆགས་པའམ་ཁོང་ཁྲོ་བ་མི་སྐྱེ་བ་འདི་་་་་དག་ནི། ཟག་པ་མེད་པའི་ཆོས་རྣམས་ཞེས་བྱའོ། །ཞེས་ཟག་མེད་ཀྱི་གཟུགས་གསུངས་པ་དང་འགལ་ཞེ་ན། རྣལ་འབྱོར་སྤྱོད་པ་བ་ན་རེ། ཏིང་ངེ་འཛིན་གྱི་མཐུ་ལས་སྐྱེས་པའི་གཟུགས་དེ་ཉིད་ཟག་མེད་ཀྱི་ཏིང་ངེ་འཛིན་ལ་ཟག་པ་་་མེད་པ་ཡིན་ནོ། །ཞེས་བརྗོད་དོ། །གཞན་དག་ན་རེ། དགྲ་བཅོམ་གྱི་གཟུགས་དང་།ཕྱི་རོལ་ནི།ཟག་པའི་རྟེན་མ་ཡིན་པའི་ཕྱིར་ཟག་མེད་དོ།།ཞེས་ཟེར་རོ།།འོ་ན་མདོ་ལས།ཟག་པ་དང་བཅས་པའི་ཆོས་གང་ཞེ་ན།མིག་ཇི་སྙེད་པ་དང་།གཟུགས་ཇི་སྙེད་པ་དག་ཡིན་ནོ།།ཞེས་པ་དང་འགལ་ལོ་ཞེ་ན།དེ་ནི་ཟག་པའི་གཉེན་པོ་མ་ཡིན་པའི་ཕྱིར་ཟག་བཅས་སུ་གསུངས་ཏེ། ལྟོས་ས་ཐ་དད་ལ་64

ལྟོས་ནས་གཉི་ག་ཡིན་ཡང་། མཚན་ཉིད་འཆོལ་བར་མི་འགྱུར་ཏེ། ལྟོས་ས་གཅིག་ལ་ལྟོས་ནས་མཚན་ཉིད་སོ་སོར་ངེས་པའི་ཕྱིར་རོ། །ཡང་། རྫས་ལས་བྱུང་བའི་བསོད་ནམས་བྱ་བའི་དངོས་པོ་བདུན་པོ་འདི་དག་དང་ལྡན་པའི་དད་པའི་རིགས་ཀྱི་བུའམ་རིགས་ཀྱི་བུ་མོ་ནི།རྒྱུ་ཡང་རུང་།འདུག་ཀྱང་རུང་།ཉལ་ཡང་རུང་། མི་ཉལ་ཡང་རུང་སྟེ། རྟག་ཏུ་རྒྱུན་མི་འཆད་པར་བསོད་ནམས་མངོན་པར་འཕེལ་བ་ཁོ་ནར་འགྱུར་ཞིང་བསོད་ནམས་ཉེ་བར་སྐྱེ་བ་ཁོ་ནར་འགྱུར་ཏེ། རྫས་ལས་བྱུང་བ་མ་ཡིན་པ་དག་ལའང་དེ་དང་འདྲའོ། །ཞེས་བཤད་པ་དང་འགལ་ཏེ།རྣམ་རིག་མིན་པ་མེད་ན།ཡིད་གཞན་དང་ལྡན་པའི་བསོད་ནམས་འཕེལ་བ་མི་རུང་བའི་ཕྱིར་རོ།།ཞེ་ན།སྐྱོན་མེད་དེ།སྔོན་གྱི་སློབ་དཔོན་དག་ན་རེ། ཇི་ལྟར་སྦྱིན་པ་པོས་སྦྱིན་བྱ་དག་ཡོངས་སུ་སྤྱད་པ་དེ་ལྟར་ཟབ་པའི་ཡོན་ཏན་གྱི་ཁྱད་པར་དང་ཕན་བཏགས་པའི་ཁྱད་པར་གྱིས་ཡིད་གཞན་དང་ལྡན་པའི་སྦྱིན་པ་པོ་ལ་ཡང་།གང་གིས་ན།ཚེ་ཕྱི་མ་ལ་འབྲས་བུ་ཆེས་མང་པོ་མངོན་པར་འགྲུབ་ནུས་པར་འགྱུར་བ་དེ་ལ་དམིགས་པའི་་་་སྦྱིན་པའི་སེམས་པས་ཡོངས་སུ་བསྒོས་པའི་རྒྱུད་ཡོངས་སུ་འགྱུར་བའི་ཁྱད་་པར་ཕྲ་མོ་ཐོབ་པ་འདི་ནི། ཆོས་ཉིད་ཡིན་པས་དེ་ལ་དགོངས་སོ། །འོ་ན། རྒྱུད་གཞན་གྱི་ཁྱད་པར་གྱིས་ཡིད་གཞན་དང་ལྡན་པའི་རྒྱུད་གཞན་ཡོངས་སུ་་་་་འགྱུར་བར་འགྱུར་སྙམ་ན། དེ་ནི་རྒྱུད་གཞན་གྱི་ཁྱད་པར་གྱི་རྒྱུད་གཞན་ལ་ཆོས་གཞན་རྣམ་རིག་མིན་པར་འགྱུར་ཞེས་ཁྱོད་ལའང་མཚུངས་སོ། །རྫས་ལས་བྱུང་བ་མ་ཡིན་པ་རྣམས་ནི། ཡང་ཡང་དེ་ལ་དམིགས་པའི་སེམས་པ་ལ་གོམས་པས་རྨི་ལམ་དུའང་རྗེས་སུ་འབྲང་བའི་ཕྱིར་རོ། །ཁྱེད་ལྟར་ན། རྫས་ལས་བྱུང་བ་མ་ཡིན་པ་ལ་རྣམ་རིག་མིན་པ་མེད་པར་འགྱུར་ཏེ། དེ་ནི། རྣམ་65

པར་རིག་བྱེད་དང་ཏིང་ངེ་འཛིན་ལས་སྐྱེ་ལ། ཉན་པ་པོ་དེ་ཐོས་ནས་དགའ་བ་ཙམ་དུ་ཟད་ཀྱི།རྣམ་པར་རིག་བྱེད་དང་ཏིང་ངེ་འཛིན་མེད་པའི་ཕྱིར་རོ།།ཡང་། རྣམ་རིག་མིན་པ་མེད་ན། རང་གིས་མ་བྱས་ལ་གཞན་བྱེད་དུ་བཅུག་པའི་ལས་ཀྱི་ལམ་མེད་པར་འགྱུར་ཏེ། ལུང་བསྒོ་བ་ཙམ་ནི་ལས་ཀྱི་ལམ་དུ་མི་འགྱུར་ཏེ།ལས་དེ་མ་བྱས་པའི་ཕྱིར་དང་།བྱས་ཀྱང་རང་གི་ངོ་བོ་ལ་ཁྱད་པར་མེད་པའི་ཕྱིར་རོ།།ཞེ་ན།སྐྱོན་མེད་དེ།དེའི་སྦྱོར་བས་གཞན་ལ་གནོད་པའི་བྱེ་བྲག་གིས་སྦྱོར་བ་པོ་ལ་རྒྱུད་ཡོངས་སུ་འགྱུར་བའི་ཁྱད་པར་ཕྲ་མོ་ལས་ཚེ་ཕྱི་མ་ལ་འབྲས་བུ་མང་པོ་མངོན་པར་འགྲུབ་ནུས་པའི་རྒྱུད་དེ་སྐྱེ་བར་འགྱུར་ཏེ།རང་གིས་བྱེད་པ་ལ་ཡང་བྱ་བའི་འབྲས་བུ་ཡོངས་སུ་རྫོགས་པ་ཚུལ་འདི་ཉིད་ཡིན་ནོ། །རྒྱུད་ཡོངས་སུ་འགྱུར་བའི་ཁྱད་པར་འདི་ནི་འབྲས་བུ་ཡིན། ལས་ཀྱི་ལམ་ནི་རྒྱུ་ཡིན་ལ། འབྲས་བུ་ལ་་རྒྱུར་བཏགས་སོ། །ལུས་ངག་གི་ནི། དེ་དག་གི་བྱ་བའི་འབྲས་བུ་ཡིན་པའི་ཕྱིར་ཏེ། ཁྱེད་ལྟར་ན།རྣམ་རིག་མིན་པ་ལ་ལས་ཀྱི་ལམ་དུ་བཏགས་པ་ལྟ་བུའོ། །འོ་ན། རྒྱུད་ཡོངས་སུ་འགྱུར་བའི་ཁྱད་པར་དེ་གང་གིས་གསལ་ཞེ་ན། སེམས་ཀྱི་རྒྱུ་ལས་བྱུང་བའི་ལུས་ཀྱི་སྦྱོར་བས་བྱ་བ་ཡོངས་སུ་རྫོགས་ན།སྦྱོར་བ་པོ་ལ་དེ་དང་ཐ་དད་པའི་ཆོས་གཞན་སྐྱེ་བ་ནི།མི་རིགས་ཀྱི། གང་གིས་བྱས་པའི་སྦྱོར་བ་ལས་བྱུང་བའི་བྱ་བ་ཡོངས་སུ་རྫོགས་པ་དེ་ཁོ་ན་ལ་དེའི་རྒྱུ་ཅན་གྱི་རྒྱུད་ཡོངས་སུ་འགྱུར་བ་འབྱུང་བ་ནི།རིགས་ཏེ།སེམས་དང་སེམས་བྱུང་གི་རྒྱུ་ལས་ཚེ་ཕྱི་མ་ལ་འབྲས་བུ་འབྱུང་བའི་ཕྱིར་རོ། །ཡང་མདོ་ལས། དགེ་སློང་། ཆོས་ནི་ཕྱིའི་སྐྱེ་མཆེད་ཡིན་ཏེ། སྐྱེ་མཆེད་བཅུ་གཅིག་གིས་མ་བསྡུས་པ་བསྟན་དུ་མེད་པ་ཐོགས་པ་མེད་པའོ། །ཞེས་གསུངས་པ་ལ། རྣམ་རིག་མིན་པ་གཟུགས་མིན་ན། གཟུགས་ཅན་མ་ཡིན་པའོ་ཞེས་66

གསུངས་པར་རིགས་པ་ལས་མ་གསུངས་ཤིང་།གླང་པོ་ཆེའི་སྟོབས་ལྟ་བུ་ལས་ཀྱང་། ཆོས་ཀྱི་སྐྱེ་མཆེད་བསྟན་ནས་དེ་ལ་ཆོས་གཟུགས་ཅན་གང་དག་ཡིན་པ་འདི་ནི། གཟུགས་ཀྱི་ཕུང་པོའོ། །ཞེས་བཤད་པས། ཆོས་ཀྱི་སྐྱེ་མཆེད་ཀྱི་གཟུགས་གསུངས་པ་དང་འགལ་ལོ། །ཞེ་ན། དེ་ནི་བཏགས་པ་ལ་དགོངས་པའམ་ཏིང་ངེ་འཛིན་ལས་བྱུང་བའི་གཟུགས་ལ་དགོངས་སོ།།ཡང་།འཕགས་ལམ་ཡན་ལག་བརྒྱད་མི་ཚང་སྟེ། ངག་དང་ལས་ཀྱི་མཐའ་དང་འཚོ་བ་མི་རུང་བའི་ཕྱིར་རོ། །ཞེ་ན། ཅི་མཉམ་གཞག་ཏུ་ཚིག་སྨྲ་བ་དང་། བྱ་བ་བྱེད་པ་དང་།གོས་ཚོལ་བ་སོགས་ཡོད་དམ།དེ་ནི་མ་ཡིན་ཏེ།གང་ཞིག་ཐོབ་པའི་ཕྱིར་ལངས་ནས་ལོག་པའི་ངག་ལ་སོགས་པ་ལ་མི་འཇུག་ལ། ཡང་དག་པའི་ངག་ལ་སོགས་པ་ལ་འཇུག་པའི་རྣམ་རིག་མིན་པ་ཟག་མེད་ཐོབ་སྟེ། དེས་ན་རྒྱུ་མཚན་ལ་རྒྱུ་མཚན་ཅན་ཉེ་བར་བཏགས་ནས་ལམ་རྣམ་རིག་མིན་པ་ལ་དེར་བརྗོད་དོ། །ཞེ་ན། དེ་བཞིན་དུ་མཉམ་གཞག་ཏུ་རྣམ་རིག་མེད་པ་མེད་བཞིན་དུ་གང་ཞིག་ཐོབ་པའི་ཕྱིར་ལངས་ནས་ཡང་ལོག་པའི་ངག་ལ་སོགས་པ་ལ་མི་འཇུག་ལ། ཡང་དག་པའི་ངག་ལ་སོགས་པ་ལ་འཇུག་པར་འགྱུར་བ་དེ་ལྟ་བུའི་བསམ་པ་དང་ལུས་ཐོབ་སྟེ། དེས་ན། རྒྱུ་མཚན་ལ་རྒྱུ་མཚན་ཉེ་བར་བཏགས་ནས་ཡན་ལག་བརྒྱད་བཞག་གོ་ཞེས་མཚུངས་ཤིང་། གཞན་དགའཕགས་ལམ་གྱི་མཐུས་ངེས་པར་མི་བྱེད་པ་ཐོབ་ཅིང་། དེ་ཟག་མེད་ལས་ཐོབ་པའི་ཕྱིར་ཟག་མེད་ཡིན་ལ། རྫས་སུ་མེད་ཀྱང་གྲངས་སུ་བགྲང་སྟེ། ལོ་ཀ་ཆོས་བརྒྱད་བཞིན་ནོ། །ཡང་། སོ་ཐར་གྱི་སྡོམ་པ་མེད་པར་འགྱུར་ཏེ། བླངས་པའི་འོག་ཏུ་ཡིད་གཞན་དང་ལྡན་པ་ལ་སྤོང་བའི་སེམས་པ་མེད་པའི་ཕྱིར་རོ།།ཞེ་ན། སྐྱོན་མེད་དེ། སེམས་པ་གང་གིས་ཆོ་ག་སྔོན་དུ་བཏང་ནས་ཁས་བླངས་67

ཏེ་ལས་བཀག་ནས་ལུས་ངག་སྡོམ་པར་བྱེད་པའི་ཕྱིར་རོ། །གལ་ཏེ་སྤོང་སེམས་ལས་གཞན་དང་ལྡན་ན།མ་བསྡམས་པར་འགྱུར་རོ།།ཞེ་ན།མ་ཡིན་ཏེ།དེ་ལ་གོམས་པར་བྱས་པའི་དུས་སུ་བདག་གིས་སྲོག་གཅོད་སྤངས་པའོ། །སྙམ་དུ་དྲན་པ་ལ་སྤོང་སེམས་དེ་ཉེ་བར་གནས་པའི་ཕྱིར་རོ། །ཡང་། སྡོམ་པ་དེ་འཆལ་ཚུལ་གྱི་གེགས་བྱེད་པའི་ཆུ་ལོན་མ་ཡིན་པར་འགྱུར་ཏེ། རྣམ་རིག་མིན་པ་མེད་པས་མེད་པ་ཆུ་ལོན་དུ་མི་རུང་བའི་ཕྱིར་རོ།།ཞེ་ན།སྐྱོན་མེད་དེ།ངོ་ཚ་ཤེས་པས་མི་བྱ་བར་དམ་བཅས་པ་དྲན་ནས་འཆལ་ཚུལ་མི་བྱེད་པའི་ཕྱིར་ཏེ།དེ་ལྟ་བུ་ཁོ་ནའི་དོན་དུ་དེ་ལེན་པ་ཡིན་ནོ། །གལ་ཏེ་རྣམ་རིག་མིན་པ་ཁོ་ན་འཆལ་ཚུལ་གྱི་གེགས་ཡིན་ན། བརྗེད་ངས་འགས་ཀྱང་ཚུལ་ཁྲིམས་འདྲལ་བར་མི་འགྱུར་རོ། །གསུམ་པ་ནི། ཀུན་བཏགས་པ་ནི། གཟུགས་བརྙན་གྱི་གཟུགས་ཀེང་རུས་ལ་སོགས་པའོ། །དབང་འབྱོར་པ་ནི། རྣམ་པར་ཐར་པ་ལ་བསམ་གཏན་པའི་སྤྱོད་ཡུལ་གྱི་གཟུགས་ཏེ། དེ་ཡང་འབྱུང་བ་དང་རིག་མཐུན་གྱི་གཟུགས་བརྙན་ལ་དམིགས་པའི་བསམ་གཏན་གྱི་དངོས་གཞིའི་་་་ཏིང་ངེ་འཛིན་ལས་གྲུབ་པའི་ཕྱིར་འབྱུང་བ་རྒྱུར་བྱས་པ་ཞེས་བརྗོད་ཀྱི། དེ་ལས་སྐྱེས་པ་ནི་མ་ཡིན་ནོ། །ལོ་ཀ་པའི་ཏིང་ངེ་འཛིན་ལས་སྐྱེ་ཡི། འདས་པའི་ཏིང་ངེ་འཛིན་ལས་མ་ཡིན་ཞིང་། དེའི་ཡུལ་མ་ཡིན་ཡང་དེའི་དབང་གིས་སྐྱེས་པས་བསམ་གྱིས་མི་ཁྱབ་པ་ཡིན་ནོ།།དེ་སྐྱེས་ན།ཡུལ་ན་གནས་པར་སྣང་བས་གཟུགས་ཡིན་ལ། རེག་པས་གཟུགས་སུ་མེད་པའི་ཕྱིར་མི་འགྱུར་བའོ། །བསྡུ་བར་འདི་རྫས་སུ་ཡོད་ལ་གོང་མ་བཏགས་ཡོད་དུ་བཤད་དོ། །དེ་ལྟར་ལྔ་ནི། འཇིག་རྟེན་དང་བསྟན་བཅོས་ལས་གཟུགས་སོ་ཞེས་ཀུན་ཏུ་ཐ་སྙད་འདོགས་པའམ། ཡང་ན། དེ་ལྟར་ལྔ་ནི། གཟུགས་སུ་ཀུན་ཏུ་ཐ་སྙད་བཏགས་68

པ་ཡིན་གྱི།རྫས་སུ་མེད་དེ།དང་པོ་གཉིས་ནི།རྡུལ་ཕྲན་ཡིན་ལ།དེ་ནི།གཟུགས་འབྲི་བའི་མཐའ་བློས་ཡོངས་སུ་དཔྱད་པ་ལས་བཞག་གི། ལུས་གཟུགས་སུ་ནི་མེད་དོ། །སྐྱེ་འགག་མེད་པའི་ཕྱིར་རོ། །ཐ་མ་གཉིས་ནི། འབྱུང་བ་དང་འབྱུང་འགྱུར་གང་ཡང་མིན་པའི་ཕྱིར་རོ། །བྱེ་བྲག་བཤད་ནས་དང་པོ་གཉིས་ཁ་དོག་ལ་སོགས་པར་འདུས། ཕྱི་མ་གཉིས་རྣམ་ཤེས་ལས་གཞན་དུ་མེད་དོ། །ཞེའོ། །གཉིས་པ་ལ། རབ་ཏུ་དབྱེ་བ་བསྟན། རྟོགས་པར་དཀའ་བ་བཤད་པ་ལས།དང་པོ་ལ་བཞི་སྟེ།གནས་དང་ངོ་བོའི་སྒོ་ནས་དང་།རྟེན་བསྡུས་པའི་སྒོ་ནས་དང་། འཇིག་ཚོགས་ལ་ཆགས་བྲལ་གྱི་སྤང་གཉེན་དང་། ལོ་ཀ་པའི་ཆགས་བྲལ་གྱི་སྤང་གཉེན་གྱི་སྒོ་ནས་དབྱེ་བའོ། །དང་པོ་ནི། ཚོར་བ་དུ་མ་བསགས་པས་ན་ཚོགས། དེ་ལས་སྐྱེ་བའི་རབ་དབྱེ་བཅུ་དྲུག་པར་ཡོད་ཀྱང་།གནས་ཀྱི་སྒོ་ནས་དབྱེ་བ་དྲུག་སྟེ།ཡུལ་དབང་རྣམ་ཤེས་གསུམ་འདུས་པ་ལས་བྱུང་ཡང་ཐུན་མོང་མ་ཡིན་པའི་སྒོ་ནས་མིག་གི་འདུས་ཏེ་ཞེས་སྨོས་ལ།སེམས་བྱུང་གཞན་ཐམས་ཅད་ཀྱི་རྒྱུ་རེག་པ་ཡིན་པའི་ཕྱིར་རེག་པ་ལས་བྱུང་བའི་ཚོར་བའོ། །དེ་ལ་ངོ་བོས་དབྱེ་ན། གང་འགག་ན། ཕྲད་པར་འདོད་པ་སྐྱེ་བའམ།གང་བྱུང་ན།འབྲལ་བར་མི་འདོད་པ་སྐྱེ་བའི་མྱོང་བ་ནི།བདེ་བའོ།།འོ་ན། སྡོམ་བརྩོན་རྣམས་མི་འདོད་བཞིན་དུ་འདོད་ཆགས་ཀྱིས་ཀུན་ནས་དཀྲིས་ནས་དེའི་བདེ་བ་ལ་འབྱུང་ངོ་ཞེ་ན། དེ་ནི་དེ་ལས་སྐྱེས་པ་མ་ཡིན་གྱི།དེ་ཚུལ་ཁྲིམས་ལ་སོགས་ཀྱི་བར་ཆད་དུ་མཐོང་ནས་སུན་འབྱིན་པ་ལས་སྐྱེས་པ་ཡིན་ནོ། །ཡང་ནི། ཕན་ཚུན་བསྡུ་བའམ་ཚིག་གི་རྒྱན་ནོ། །རུང་ཞེས་པ། དེ་ལྟར་སྲིད་དོ་ཅོག་ཚོར་བར་བསྟན་ནོ། །གང་བྱུང་ན། འབྲལ་འདོད་པའམ་འགག་ན། ཕྲད་པར་མི་འདོད་པ་སྡུག་བསྔལ་ལོ། །ལུས་སེམས་རྒྱས་པར་བྱེད་69

ཅིང་ཡིད་དུ་འོང་བའི་དངོས་པོ་ཡིན་པའི་ཕྱིར་བདེ་བ་སྟེ། དེ་ཡང་མ་ཡིན་ལུས་སེམས་ཉམ་དམས་པར་བྱེད་ཅིང་ངོ་བོ་ཉིད་ཀྱིས་མི་མཐུན་པའི་ཕྱིར་་་་སྡུག་བསྔལ་ཏེ།དེ་ཡང་མ་ཡིན་པ་ནི།གང་བྱུང་ན།གཉིས་ཀུར་མི་འདོད་པར་འགྱུར་བ་སྟེ། ཕན་གནོད་མེད་པར་ཞུགས་པའོ། །ཇི་སྐད་དུ། གང་སྐྱེས་པ་ན་འབྲལ་མི་འདོད། །འབྲལ་བར་འདོད་དང་གཉིས་མིན་གྱི། །རྒྱུ་གང་ཚོར་བར་ཤེས་བྱ་སྟེ།།དེ་ནི་བདེ་སོགས་གོ་རིམ་བཞིན།།ཞེས་སོ།།ཁ་ཅིག ཚོར་བ་གསུམ་མེད་དེ། གང་ཅི་ཚོར་ཡང་རུང་། དེ་ནི་འདིར་སྡུག་བསྔལ་བའོ་ཞེས་གསུངས་པའི་ཕྱིར།སྡུག་བསྔལ་ཆུང་ངུ་ནི།བདེ་བ།བར་མ་ནི།བཏང་སྙོམས།ཆེན་པོ་ནི།སྡུག་བསྔལ་ལོ། །ཞེ་ན། མདོ་དེ་ནི། འགྱུར་བའི་སྡུག་བསྔལ་ལ་དགོངས་ལ།བསམ་གཏན་གསུམ་པ་མན་ཆད་པས་བཞི་པ་ཡན་ཆད་སྡུག་བསྔལ་ཆེ་བར་འགྱུར་ཞིང་། སྡུག་བསྔལ་གསུམ་ཡང་མི་འཐད་པར་འགྱུར་རོ། །ཅི་སྟེ་སྡུག་བསྔལ་གཉི་ག་བཀག་པའི་ཚོར་བ་མི་འཐད་དོ།།ཞེ་ན།སྐྱོན་མེད་དེ།ལུང་ལས་གསུངས་ཤིང་སེམས་བདེ་སྡུག་མེད་པའི་གནས་སྐབས་ཀྱི་སེམས་ཡོད་ཅིང་།བསམ་གཏན་བཞི་པ་ཡན་ཆད་ཀྱི་སེམས་ལ་བདེ་སྡུག་མེད་པར་བཤད། ཚོར་བ་དང་མི་ལྡན་པའི་སེམས་མི་སྲིད་པའི་ཕྱིར་རོ།།སོགས་ལའང་དེ་བཞིན་ནོ།།གཉིས་པ་དབང་ཤེས་ལྔ་དང་མཚུངས་ལྡན་གྱི་ཚོར་བ་ནི། བདེ་བ་ལུས་ཞེས་སོགས་སོ། །ཡིད་ཤེས་དང་མཚུངས་ལྡན་གྱི་ཚོར་བ་ནི། བདེ་བ་སེམས་ཞེས་སོགས་སོ། །གསུམ་པ་ནི། ཟག་བཅས་ཀྱི་ཚོར་བ་ནི། བདེ་བ་ཟང་ཟིང་ཞེས་སོགས་སོ།།ཟག་མེད་ཀྱི་ནི་ཟང་ཟིང་མེད་སོགས་སོ།།བཞི་པ་ནི།འདོད་ཁམས་ཀྱི་ཚོར་བ་ནི། ཞེན་རྟེན་སོགས་སོ། །འདོད་ཁམས་སུ་མ་གཏོགས་པའི་ཚོར་བ་ནི། མངོན་པར་འབྱུང་སོགས་སོ། །གཉིས་པ་ལ། ལུས་ཀྱི་ནི།ལུས་ཞེས་པ།ལུས་70

དབང་དང་།དབང་པོ་ལྔ་དང་།དབང་པོ་དང་བཅས་པའི་ཁོག་པ་དང་།ཁོག་པ་དང་། གཟུགས་ཕུང་དང་། ནང་གི་སྐྱེ་མཆེད་དྲུག་དང་། ནང་གི་ཉེར་ལེན་གྱི་ཕུང་པོ་སོགས་ལ་འཇུག་པ་ལས། འདིར་ནི་དབང་པོ་ལྔ་སྟེ། ལུས་ལ་བརྟེན་ཅིང་ལུས་ཀྱི་ཕྱོགས་གཅིག་ཡིན་པས། ཐོགས་པ་དང་བཅས་ཤིང་རྡུལ་ཕྲན་བསགས་པའི་ཕྱིར་ལུས་ཞེས་བརྗོད་དེ། དེ་ལ་བརྟེན་པའི་རྣམ་ཤེས་ཚོགས་ལྔ་དང་མཚུངས་ལྡན་གྱི་ཚོར་བ་ནི།ལུས་ཀྱིའོ།།འོ་ན།དབང་པོ་གཞན་བཞི་ལུས་དབང་དང་མཚན་ཉིད་འདྲ་ན།ཡུལ་གཞན་འཛིན་པར་འགྱུར་ལ།མི་འདྲ་ན།ལུས་སུ་མི་འཐད་ཅེ་ན། མི་འདྲའང་ལུས་ལས་ཐ་དད་དུ་མི་འཇུག་པས་ལུས་སུ་བཏགས་ཏེ།ཡིད་ནི།གཟུགས་མེད་དུ་ལུས་གཏན་མེད་ཀྱང་འབྱུང་བས་མི་མཚུངས་སོ།།སེམས་ནི།ཡིད་ཙམ་གནས་ཡིན་པའི་ཕྱིར་ཡིད་ཤེས་ལ་སེམས་སུ་བརྗོད་ལ།དེ་དང་མཚུངས་ལྡན་གྱི་ཚོར་བ་ནི།སེམས་ཀྱིའོ།།ཟང་ཟིང་ནི།ཟང་ཟིང་ཞེས་བྱ་རྙེད་པ་དང་། །འདོད་ཡོན་གཟུགས་དང་ཟས་ལ་ཡོད། །ཅེས་གསུངས་ཀྱང་འདིར་ཟང་ཟིང་ནི། ལུས་ཏེ། ནང་གི་ཉེ་བར་ལེན་པའི་ཕུང་པོ་ལ་རོ་མྱང་བའི་སྲིད་པ་བུ་གཅིག་པོ་ལ་འཁྱུད་པ་ལྟར་མི་འབྲལ་བར་འདོད་་པ་དེ་ཡིན་ལ། དེ་དང་བཅས་པའམ་དེ་དང་མཚུངས་ལྡན་ནི། ཟང་ཟིང་དང་བཅས་པའོ། །འོ་ན་འདི་ལ་གསུམ་མི་ཚང་སྟེ། སྡུག་བསྔལ་སྲེད་པ་དང་མཚུངས་ལྡན་མེད་པའི་ཕྱིར་རོ། །ཞེ་ན། སྐྱོན་མེད་དེ། ཉེར་ལེན་གྱི་ཕུང་པོ་ནི་གནས་ཡིན།གཞི་ནི་རྒྱུ།རོ་མྱང་ནི།ངོ་བོ། ཆགས་སོགས་ནི།གྲོགས།ནག་པོའི་ཕྱོགས་ལྔ་ནི། ཀུན་སློང་ཡིན་པས། དེ་དང་དེའི་སྒོ་ནས་ཟང་ཟིང་དང་བཅས་པ་བསྡུ་བར་བཞེད་དོ། །ཟང་ཟིང་མེད་པ་ནི། ལུས་དེའི་སྲེད་པ་དང་མི་ལྡན་ཞིང་བྲལ་བའི་རྗེས་སུ་མཐུན་པ་སྟེ། སྔར་གྱི་ཆོས་ལྔ་ལས་ལྡོག་པའི་ཟག་མེད་71

དོ།།ཞེན་རྟེན་ནི། གཟུགས་སོགས་ཡུལ་སྡུག་པ་ལྔ་ལ་ལྟ་བ་དང་ཆགས་པ་དང་སྨོན་པའི་མཚན་ཉིད་ཀྱི་འདོད་པས་ཟློས་ཤིང་ཡང་ཡང་གོམས་པར་བྱེད་་་་་པས་འདོད་ཡོན་ཏེ། དེ་ལྔ་ལ་སྲེད་པ་ནི། ཞེན་པ་ཡིན་ལ། དེ་ལ་བརྟེན་པའམ་དེ་རྟེན་པས་ཞེན་རྟེན་ཏེ། དེའང་མཚུངས་ལྡན་གྱི་གྲོགས་ལ་སོགས་པ་ལྔའི་སྒོ་ནས་སོ།།འདོད་ཡོན་ལ་སྲེད་པ་དེ་དང་མི་ལྡན་པ་སྟེ།དེ་ལ་འདོད་ཆགས་དང་བྲལ་བའམ། དེའི་ལམ་ནི། མངོན་འབྱུང་ཡིན་ལ། དེ་ལ་བརྟེན་པའམ་དེ་རྟེན་པས་མངོན་འབྱུང་རྟེན་པའོ།།བསྡུ་བར།ཚོར་བ་རྣམས་ཀྱི་ངེས་པར་འབྱུང་བ་ནི།འདི་ལྟ་སྟེ།ཡིད་མི་བདེ་བའི་དབང་པོ་ལས་ངེས་པར་འབྱུང་བ་ནི།བསམ་གཏན་དང་པོའོ།།སྡུག་བསྔལ་གྱི་དབང་པོ་ལས་ངེས་པར་འབྱུང་བ་ནི།བསམ་གཏན་གཉིས་པའོ། །ཡིད་བདེ་བའི་དབང་པོ་ལས་ངེས་པར་འབྱུང་བ་ནི།བསམ་གཏན་གསུམ་པའོ། །བདེ་བའི་དབང་པོ་ལས་ངེས་པར་འབྱུང་བ་ནི།བསམ་གཏན་བཞི་པའོ། །བཏང་སྙོམས་ཀྱི་དབང་པོ་ལས་ངེས་པར་འབྱུང་བ་ནི། མཚན་མ་མེད་པའི་དབྱིངས་སོ། །ཞེས་སོ། །གསུམ་པ་ལ། རབ་ཏུ་དབྱེ་བ་བསྟན། རྟོགས་པར་དཀའ་བ་བཤད་པ་གཉིས་ལས། དང་པོ་ལ། གནས་དང་།དམིགས་པས་དབྱེ་བ་གཉིས་ལས།དང་པོ་ནི།ངེས་པའི་ཚིག་ཏུ་ན།སཾ་ཛྙཱ་ནའི་སམ་མྱག་ཡང་དག་པ།ཛྙཱ་ན་ཤེས་པ་སྟེ།ཡང་དག་པར་ཤེས་པས་ན།འདུ་ཤེས།བསགས་པས་ན། ཚོགས། ངོ་བོའི་སྒོ་ནས་དངོས་པོ་དང་། མཚན་ཉིད་དང་།ཕྱིན་ཅི་ལོག་དང་།ཕྱིན་ཅི་མ་ལོག་པ་དང་།ཡོངས་སུ་གཅོད་པ་སྟེ་ལྔ།དང་པོ་ནི། མཚན་མར་འཛིན་པ་གནས་དང་བཅས་པ། གཉིས་པ་ནི། ཀུན་ཏུ་ཤེས་པར་བྱེད་པ། གསུམ་པ་ལ། མི་རྟག་པ་ལ་རྟག་པར་འཛིན་སོགས་ལོག་པར་མཚན་མར་འཛིན་པ།འདུ་ཤེས་ཕྱིན་ཅི་ལོག དེ་ལྟར་ཤེས་པའི་ཀུན་ཏུ་འདོད་7་2་

ཆགས་པ། སེམས་ཕྱིན་ཅི་ལོག དེ་ལ་བདེན་པར་ལྟ་བའི་ལྟ་བ་ཕྱིན་ཅི་ལོག་གསུམ་མོ།།བཞི་པ་ནི།དེ་ལས་ལྡོག་པ་གསུམ་མོ།།ལྔ་པ་ནི།ཡུལ་དང་།མྱོང་བ་དང་། བརྡ་དང་། ལོག་པ་དང་། བདེན་པར་ཡོངས་སུ་གཅོད་པ་ལྔ་ཡོད་ཀྱང་གནས་ཀྱི་སྒོ་ནས་དྲུག་སྟེ། མིག་གིས་སོགས་སོ། །གཉིས་པ་ནི། མཚན་མར་འཛིན་པ་གང་གིས་མཚན་བཅས་ཤེས་པ། མཚན་བཅས་དེ་མེད་པ་མཚན་མེད། འདོད་ཁམས་ཀྱི་ཆུང་ངུ་། གཟུགས་ཁམས་ཀྱི་རྒྱ་ཆེན་པོ། ནམ་མཁའ་རྣམ་ཤེས་ཀྱི་ཚད་མེད་པ།ཅི་ཡང་གི་ཅི་ཡང་མེད་པའི་འདུ་ཤེས་སོ།།གཉིས་པ་ནི། སྒྲའི་སྒོ་ནས་གང་དོན་གྱི་ངོ་བོར་སྒྲོ་བཏགས་པ་དེ་ནི། མཚན་མ་སྟེ། དེ་དང་ལྷན་ཅིག་པའི་དངོས་པོའི་ངོ་བོ་ནི།མཚན་བཅས་སོ།།དངོས་པོ་དེ་ལ་སྒྲོ་བཏགས་པའི་ངོ་བོ།འདི་ནི།གཟུགས་སོ།།སྒྲའོ།།སྙམ་པ་མཚན་བཅས་ཀྱི་འདུ་ཤེས་ནི། ཐ་སྙད་ལ་མི་མཁས་པ་སྒྲ་དོན་འབྲེལ་པ་མི་ཤེས་པས་གཟུགས་ཀྱི་ངོ་བོ་ལ་མཚན་མར་འཛིན་ཡང་གཟུགས་སོ། །ཞེས་མིང་དང་སྦྱར་ནས་འཛིན་མི་ཤེས་པ་སྒྲོ་བཏགས་པའི་མཚན་མ་མེད་པ་དང་། གཟུགས་སོགས་ཀྱི་མཚན་མེད་མྱང་འདས་ཀྱི་དབྱིངས་ཀྱང་འདུས་བྱས་ཀྱི་མཚན་མ་ཐམས་ཅད་རབ་་ཏུ་ནུབ་པའི་ངོ་བོ་ཡིན་པས། དེ་ལ་སྙོམས་འཇུག་གི་ཏིང་ངེ་འཛིན་དང་མཚུངས་ལྡན་གྱི་འདུ་ཤེས་ནི། གཟུགས་སོགས་ཀྱི་མཚན་མ་མེད་པའི་འདུ་ཤེས་དང་།སྲིད་རྩེ་ནི།མི་གསལ་བའི་ཕྱིར་དེ་ལ་སྙོམས་ཞུགས་ཀྱི་འདུ་ཤེས་ནི།དམིགས་པ་ལ་མཚན་མར་མི་བྱེད་པས་གསལ་བའི་མཚན་མེད་ཀྱི་འདུ་ཤེས་ཏེ། དེ་གསུམ་མ་གཏོགས་པའི་འདུ་ཤེས་གང་གསུམ་པོ་དེ་ལས་གཞན་པའི་འདུ་ཤེས་ཐམས་ཅད་དེ། ཐ་སྙད་ལ་མཁས་པས་མིང་དོན་སྦྱར་འཛིན་གྱི་འདུ་ཤེས་སྒྲོ་བཏགས་ཀྱི་མཚན་བཅས། དབྱིངས་ལ་མཉམ་གཞག་མ་གཏོགས་པའི་73

འདུ་ཤེས་ནི། གཟུགས་སོགས་ཀྱི་མཚན་བཅས། སྲིད་རྩེའི་མ་གཏོགས་པ་གསལ་བའི་མཚན་བཅས་ཀྱི་འདུ་ཤེས་སོ། །མཚན་མེད་ཀྱི་ནི། འདུ་ཤེས་གང་མཚན་བཅས་སུ་མ་གཏོགས་པ་གསུམ་པོ་སྟེ། དེ་ཡང་བུ་མོ་ལྟོ་མེད་བཞིན་མཚན་མ་ཆུང་བའམ་ཕྲ་བ་ཡིན་གྱི།གཏན་མེད་མ་ཡིན་ཏེ།མཚན་མར་འཛིན་པ་མིན་པར་ཐལ་བའི་ཕྱིར་རོ། །ཆུང་ངུ་ནི། འདོད་པ་ན་སྤྱོད་པའི་འདུ་ཤེས་གང་གིས་འདོད་ཁམས་ལ་མཚན་མར་འཛིན་པའི་ཚུལ་གྱིས་ཤེས་པ་སྟེ།འདོད་ཁམས་ནི། ཁམས་གཞན་ལས་སྨད་ཅིང་ངན་པའི་ཕྱིར་ཆུང་ངུའོ། །དེ་བཞིན་དུ་རྒྱ་ཆེན་ནི། གཟུགས་ཁམས་ཏེ། མཆོག་ཏུ་གྱུར་པའི་ཕྱིར་རོ། །ཚད་མེད་པ་ནི། ནམ་མཁའ་རྣམ་ཤེས་ཏེ། དེ་གཉིས་རྣམ་པ་མཐའ་ཡས་པར་དམིགས་པའི་ཕྱིར་རོ། །ཅི་ཡང་མེད་པའི་ནི། གཟུགས་ཅན་གཟུགས་མེད་ཀྱི་དམིགས་པ་ཡོངས་སུ་གཟུང་བ་ཅི་ཡང་མེད་པའི་ཕྱིར་རོ། །དེ་བས་ན་དེ་དག་ལ་དམིགས་པའི་འདུ་ཤེས་ནི།ཆུང་བུའི་འདུ་ཤེས་ལ་སོགས་པའོ།།བཞི་པ་ལ།སྤྱིར་བསྟན་པ་དང་། བྱེ་བྲག་ཏུ་བཤད་པ་གཉིས་ལས། དང་པོ་ལ། གཙོ་བོའི་ཚུལ་གྱིས་འདུ་བྱེད་སེམས་པ་དང་། ཕལ་བའི་ཚུལ་གྱིས་འདུ་བྱེད་གཞན་བསྟན་པ་གཉིས་ཀྱི་དང་པོ་ནི། འདུ་བྱེད་ནི། སེམས་བྱུང་སེམས་པའི་ཚོགས་དྲུག་སྟེ། མིག་གི་སོགས་སོ། །ཚོར་བ་དང་འདུ་ཤེས་ལས་གཞན་པའི་སེམས་བྱུང་ཐམས་ཅད་དང་། ལྡན་མིན་འདུ་བྱེད་ཐམས་ཅད་ཀྱང་འདུ་བྱེད་ཀྱི་ཕུང་ལོ་ཡིན་ཡང་།སེམས་པ་ཉི་ཚེ་སྨོས་པ་ནི།འདུ་བྱེད་གཞན་དག་གི་སྔོན་དུ་འགྲོ་བས་གཙོ་བོ་ཡིན་པའི་ཕྱིར་ཏེ།དེའི་རྒྱུ་མཚན།སེམས་པ་གང་གིས་དད་སོགས་དགེ་བ་དང་། རྩ་ཉོན་དང་ཉེ་ཉོན་ཀུན་ཉོན་དང་། གནས་སྐབས་ཀྱི་བྱེ་བྲག་སེམས་པས་བསྐྱོད་པའི་འདུ་བྱེད་ཀྱི་གནས་སྐབས་རྣམས་ལ་བཏགས་པ་ལྡན་74

མིན་གྱི་འདུ་བྱེད་རྣམས་ལ་ཡང་སེམས་པས་སེམས་འཇུག་ཅིང་སྐྱོད་པར་་་་་བྱེད་པས་དེ་ཐམས་ཅད་སེམས་པའི་རྗེས་སུ་འབྲངས་པའི་ཕྱིར་རོ།།གཉིས་པ་ནི། ཐམས་ཅད་ཀྱི་སྔོན་དུ་འགྲོ་བ་ཡིན་པ་དེ་ལྟར་ན། གཙོ་བོ་སེམས་པ་འདི་དང་ཚོར་འདུ་གཉིས་ལས་གཞན་སོགས་སོ། །ཚོར་བ་ནི། ཉེ་བར་སྤྱོད་པའི་དངོས་པོ་ཡིན།འདུ་ཤེས་ནི།ཐ་སྙད་འདོགས་པའི་དངོས་པོ་ཡིན་པས་ཕུང་པོ་ཅིལོགས་སུ་སྨོས་པས་འདུ་བྱེད་ཕུང་པོར་མ་གཏོགས་སོ།།ཁ་ཅིག རྩོད་པའི་རྩ་བ་འདོད་པ་དང་ལྟ་བ་ལ་ལྷག་པར་ཞེན་པའི་རྒྱུའི་གཙོ་བོ་ཚོར་འདུ་གཉིས་་ཏེ། ཚོར་བས་རོ་མྱང་བའི་དབང་གིས་འདོད་པ་ལ་ཞེན་ལ། འདུ་ཤེས་ཕྱིན་ཅི་ལོག་གི་དབང་གིས་ལྟ་བ་ལ་ཞེན་པའི་ཕྱིར་རོ། །དེ་གཉིས་འཁོར་བའི་རྒྱུའི་གཙོ་བོ་ཡིན་ཏེ། ཚོར་བ་ལ་ཞེན་ཅིང་འདུ་ཤེས་ཕྱིན་ཅི་ལོག་ཏུ་གྱུར་པས་ནི་འཁོར་རོ། །ཡང་། ཕུང་པོའི་གོ་རིམ་ནི། ཀུན་གྱི་ནང་ནས་གཟུགས་ཐོགས་བཅས་ཡིན་པས་རགས་ལ།དེ་ནས་ཚོར་བ་རགས་ཏེ།ངའི་རྐང་པར་ཚོར་རོ།།ལག་པར་ཚོར་རོ།།ཞེས་རིག་པས་སོ།།དེ་ནས་འདུ་ཤེས།དེ་ནས་འདུ་བྱེད་དེ།དེ་ལྟར་རགས་པའི་རིམ་པ་དང་། ཡང་། ཕོ་མོ་གཟུགས་ལ་དགའ་སྟེ། དེ་ལས་ཚོར་བའི་རོ་མྱོང་བ་ལ་ཆགས། དེ་ལས་འདུ་ཤེས་ཕྱིན་ཅི་ལོག་ཏུ་འགྱུར།དེའང་ཀུན་ནས་ཉོན་མོངས་པར་འགྱུར་ཞིང་། སེམས་ཀྱང་དེས་ཀུན་ནས་ཉོན་མོངས་པ་ཅན་དུ་བྱས་པས་ཉོན་མོངས་པའི་གོ་རིམ་དང་། སྣོད་དང་།ཟས་དང་། ཚོད་མ་དང་།བྱན་པོ་དང་། ཟ་བ་པོ་ལྟ་བུའི་རིམ་པ་དང་། འདོད་ཡོན་གཟུགས་དང་།ཚོར་བ་དང་།འདུ་ཤེས་དང་།འདུ་བྱེད་ཙམ་གྱིས་རབ་ཏུ་ཕྱེ་བའི་འདོད་ཁམས་དང་། བསམ་གཏན་བཞི་དང་། གཟུགས་མེད་གསུམ་དང་། སྲིད་རྩེ་སྟེ། འདི་དག་རྣམ་ཤེས་གནས་པ་ཡིན་ལ། དེ་དག་ལ་རྣམ་ཤེས་75

གནས་སོ། །ཞེས་ཞིང་དང་ས་བོན་གྱི་གོ་རིམ་ལྟར་བསྟན་པའི་ཕྱིར་ཚོར་འདུ་གཉིས་ཕུང་པོ་ལོགས་སུ་སྨོས་སོ།།རྩོད་པའི་རྩ་བར་གྱུར་པ་དང་།།འཁོར་བའི་རྒྱུ་ཕྱིར་རིམ་རྒྱུའི་ཕྱིར། །སེམས་བྱུང་རྣམས་ལས་ཚོར་བ་དང་། །འདུ་ཤེས་ལོགས་ཤིག་ཕུང་པོར་བཞག །རིམ་ནི་རགས་དང་ཀུན་ཉོན་མོངས། །སྣོད་སོགས་དོན་ཁམས་ཇི་བཞིན་ནོ། །ཞེས་སོ། །གཉིས་པ་ལ། སེམས་བྱུང་གི་དང་།སེམས་དང་མི་ལྡན་པའི་འདུ་བྱེད་བཤད་པ་གཉིས་ལས།དང་པོ་ལ།སྤྱི་གཞུང་གཉིས་ལས། དང་པོ་ལ། མཚན་ཉིད་དང་། ངེས་ཚིག་དང་། མཚན་གཞི་ལ་དབབ་པ་དང་གསུམ་མོ། །དང་པོ་ནི། སེམས་བྱུང་ཙམ་གྱི་མཚན་ཉིད། ཆོས་གང་དག་སེམས་དང་མཚུངས་པར་ལྡན་པ་སྟེ། ཇི་སྐད་དུ། སེམས་ལས་བྱུང་བའི་ཆོས་རྣམས་གང་ཞེ་ན། ཆོས་གང་དག་སེམས་དང་མཚུངས་པར་ལྡན་པ་རྣམས་སོ། །ཞེས་སོ། །ཕན་ཚུན་མཉམ་པར་མི་འབྲལ་བས་ན། མཚུངས་པར་ལྡན་པ་སྟེ།དེ་ཡང་རྟེན་དང་།དམིགས་པ་དང་།རྣམ་པ་དང་།དུས་དང་།རྫས་མཚུངས་པ་སྟེ། དང་པོ་ནི། རྟེན་གང་གིས་སེམས་སྐྱེ་བའི་རྟེན་དེ་ཉིད་ཀྱིས་སེམས་བྱུང་ཡང་སྐྱེ་བའི་རྟེན་ཏེ། མིག་ཤེས་མིག་དབང་ལ་བརྟེན་པས་དེའི་སེམས་བྱུང་ཡང་བརྟེན་པ་བཞིན་ནོ། །གཉིས་པ་དམིགས་པ་གང་གིས་སེམས་སྐྱེ་བ་དེ་ཉིད་ཀྱིས་སེམས་བྱུང་ཡང་སྐྱེ་སྟེ། མིག་ཤེས་གཟུགས་ལ་དམིགས་ན།དེའི་སེམས་བྱུང་ཡང་གཟུགས་ལ་དམིགས་པ་བཞིན་ནོ། །གསུམ་པ་རྣམ་པ་གང་གིས་སེམས་སྐྱེ་བ་དེ་ཉིད་ཀྱིས་སེམས་བྱུང་ཡང་སྐྱེ་སྟེ། སེམས་སྔོན་པོའི་རྣམ་པ་ཅན་དུ་སྐྱེས་ན། སེམས་བྱུང་ཡང་སྔོན་པོའི་རྣམ་པ་ཅན་དུ་སྐྱེ་ཡི།སེར་པོའི་རྣམ་པ་ཅན་དུ་མི་སྐྱེ་བ་བཞིན་ནོ། །བཞི་པ་ནི། སེམས་དུས་གང་དུ་སྐྱེ་བ་དེ་དང་དུས་མཉམ་ཁོ་ནར་སེམས་བྱུང་སྐྱེ་ཡི། སྔ་ཕྱིར་མ་ཡིན་ནོ། །ལྔ་པ་ནི།76

སེམས་རྫས་གཅིག་ཡིན་ན།སེམས་བྱུང་རྣམས་ཀྱང་རྫས་རེ་རེ་སྟེ། སེམས་རྫས་གཅིག་གི་འཁོར་དུ་ཚོར་བ་རྫས་གཉིས་མི་སྲིད་པ་བཞིན་ནོ། །འོ་ན། དེ་དག་ཀྱང་གནས་དང་། དམིགས་པ་དང་། དུས་དང་། རྫས་མཚུངས་པ་ཉིད་ཀྱིས་མཚུངས་པར་ལྡན་པ་ཡིན་གྱི། རྣམ་པར་ཤེས་པ་དང་ཁྱད་པར་མེད་པར་ཐལ་བར་འགྱུར་བས་རྣམ་པ་མཚུངས་པ་ནི་མ་ཡིན་ནོ། །ཞེས་བཤད་པ་དང་འགལ་ཞེ་ན། བོད་ཁ་ཅིག གཉི་ག་སྔོན་པོའི་རྣམ་པ་ཅན་དུ་མཚུངས་པས་མཚུངས་པར་བཤད་ལ། ངོ་བོ་དང་ཁྱད་པར་གྱི་འཛིན་སྟངས་མི་མཚུངས་པས་རྣམ་པ་མི་མཚུངས་པར་བཤད་དོ། །ཟེར་རོ། །འོན་ཀྱང་འདི་ནི། གྲུབ་མཐའ་ཐ་དད་དུ་མངོན་ཏེ། སེམས་ཀྱིས་དོན་གྱི་ངོ་བོ་འཛིན་པས་དེའི་དབང་གིས་སེམས་བྱུང་གིས་ཀྱང་ངོ་བོ་འཛིན་ལ། སེམས་བྱུང་གིས་དོན་གྱི་ཁྱད་པར་འཛིན་པ་དེའི་དབང་གིས་སེམས་ཀྱིས་ཀྱང་དོན་གྱི་ཁྱད་པར་འཛིན་པར་་་་་བྱས་ནས་རྣམ་པ་མཚུངས་པར་བཤད་དེ། ཇི་སྐད་དུ། གནས་དང་། དམིགས་པ་དང་། རྣམ་པ་དང་། དུས་དང་། རྫས་མཚུངས་པ་ཉིད་རྣམ་པ་ལྔས་སེམས་ཀྱི་རྗེས་སུ་འབྲངས་པའི་ཕྱིར་མཚུངས་པར་ལྡན་པས་མཚུངས་པར་ལྡན་པ་་རྣམས་ཞེས་བྱའོ། །ཞེས་སོ། །ཡང་། སེམས་ཀྱིས་དོན་གྱི་ངོ་བོ་འཛིན་གྱི། ཁྱད་པར་མི་འཛིན། སེམས་བྱུང་གིས་ཁྱད་པར་འཛིན་གྱི། ངོ་བོ་མི་འཛིན། འཛིན་ན། དེ་དང་དེའི་རྣམ་པ་ཅན་དུ་སྐྱེ་དགོས་པས་རྣམ་པ་མི་མཚུངས་པར་བཤད་དེ། འདི་ནི། བསྡུ་བ་ལས་ཀྱང་། ཅིའི་ཕྱིར་མཚུངས་པར་ལྡན་པ་དག་ཅེས་བྱ་ཞེ་ན། སྨྲས་པ། རྫས་མཚུངས་པ་དང་། ཡུལ་མཚུངས་པ་དང་། དུས་མཚུངས་པ་དང་།བྱ་བ་བྱེད་པ་མཚུངས་པ་ཉིད་ཀྱི་ཕྱིར་རོ།།ཅིའི་ཕྱིར་རྣམ་པ་དང་བཅས་པ་དག་ཅེས་བྱ་ཞེ་ན།སྨྲས་པ།དམིགས་པ་གཅིག་ལ་རྣམ་པ་དུ་མ་77

འཇུག་པའི་ཕྱིར་རོ། །ཞེས་སོ། །གཉིས་པ་ནི། འདི་དག་སེམས་ལ་ཡོད་པའམ།སེམས་ལས་བྱུང་བས་སམ། སེམས་ལས་སྐྱེས་ཤིང་སེམས་ལས་ཐོན་པས་ན།སེམས་བྱུང་ངོ་། །གསུམ་པ་ལ། མཚན་གཞིའི་ངོ་བོ། གྲངས་ཀྱི་དབྱེ་བ། རྫས་བཏགས་ཀྱི་ཁྱད་པར།ཁམས་གང་ན་ཡོད་བསམ་པ།ས་དང་སེམས་ཀྱི་དབྱེ་བ་སྟེ། ལྔ་ལས། དང་པོ་ལ། དགག་གཞག་སྤང་གསུམ་ལས། དང་པོ་ནི། ཁ་ཅིགསེམས་སེམས་བྱུང་རྫས་གཅིག་པས་སེམས་ལས་ཐ་དད་པའི་སེམས་བྱུང་མེད་དོ།།ཞེ་ན།བསྡུ་བར།དགེ་སྦྱོང་ངམ།བྲམ་ཟེ་ལ་མིང་ལས་སེམས་ཙམ་ཞིག་རྫས་སུ་འདོད་ལ།སེམས་ལས་བྱུང་བའི་ཆོས་རྣམས་ནི།མི་འདོད་པ་གང་དག་ཡོད་པ་དེ་དག་མི་འཐད་དོ། །ཞེས་གསུངས་པའི་བར་སྡོམ། ལྔ་ཉིད་འཐད་པ་མིན་ཕྱིར་དང་། །དེ་ཡི་གནས་སྐབས་སྐྱོན་ཕྱིར་དང་།།བྱེད་རྒྱུ་བྱེ་བྲག་མེད་ཕྱིར་དང་།།ལུང་དང་འགལ་བར་འགྱུར་ཕྱིར་རོ། །ཞེས་པའི་དོན། ཕུང་པོ་ལྔ་མི་འཐད་པར་འགྱུར་ཏེ། སེམས་བྱུང་རྫས་སུ་མེད་པའི་ཕྱིར་རོ། །གལ་ཏེ་སེམས་ཀྱི་གནས་སྐབས་ཀྱི་བྱེ་བྲག་ལས་ལྔར་འགྱུར་རོ། །ཞེ་ན། འོ་ན། གནས་སྐབས་དེ་དག་གིས་ཕན་ཚུན་ཚོར་འདུ་ལ་སོགས་པ་དེ་དག་གི་བྱ་བ་བྱེད་ནུས་པའི་བྱེ་བྲག་ཡོད་དམ་མེད། ཡོད་ན། མཚན་ཉིད་མི་འདྲ་བས་རྫས་གཞན་དུ་འགྱུར་རོ།།མེད་ན། གནས་སྐབས་གཞན་དོན་མེད་དོ།།ཚོགས་དྲུག་ལྟར་གནས་སྐབས་ཐ་དད་པ་ཡང་མི་རུང་སྟེ། དེ་ནི་གནས་དང་དམིགས་པ་ཐ་དད་ལ། འདིར་གཅིག་ལ་དམིགས་པའི་ཕྱིར་རོ། །ཡོངས་སུ་གྱུར་པ་ལས་ཀྱང་མི་རུང་སྟེ།གཟུགས་ཅན་མིན་པའི་ཕྱིར། གཟུགས་ཅན་ལ་ནི་རུང་སྟེ། འོ་མ་ལས་ཞོ་དང་མར་གསར་ལ་སོགས་པ་བཞིན་ནོ། །སྐད་ཅིག་གཅིག་ལ་གང་གི་གནས་སྐབས་གཞན་ལ་བརྟེན་པར་འགྱུར་བའི་བྱེད་རྒྱུ་ཁྱད་པར་ཅན་གཞན་ལ་དམིགས་་78

པའི་ཕྱིར་གནས་སྐབས་ཀྱི་བྱེ་བྲག་ཀྱང་མི་རུང་ངོ་། །ལུང་ལས། འདོད་ཆགས་ཀྱིས་ཉེ་བར་ཉོན་མོངས་པ་ཅན་དུ་གྱུར་པ་དང་།ཞེ་སྡང་དང་།གཏི་མུག་གིས་ཉེ་བར་ཉོན་མོངས་པ་ཅན་དུ་གྱུར་པའི་སེམས་ནི། རྣམ་པར་གྲོལ་བར་མི་འགྱུར་རོ། །ཞེས་པ་དང་འགལ་ཏེ། སེམས་ཙམ་སྟེ། གཉིས་གཅིག་ཅར་དུ་འབྱུང་བ་མེད་ན། འདོད་ཆགས་ལ་སོགས་པ་རྣམ་པར་རིག་པ་ལ་མི་བརྟེན་པར་འགྱུར་བས་སོ། །རྣམ་རིག་སྔོན་དུ་འགྲོ་ན་ཡང་མི་བརྟེན་པར་ཐལ་ཏེ།འགག་པའི་ཕྱིར་རོ། །ཡང་ལྷན་ཅིག་སྐྱེས་པའི་ཚོར་བ་དང་འདུ་ཤེས་དང་སེམས་པ་ཞེས་གསུངས་པ་དང་། ཆོས་འདི་དག་ནི། འདྲེས་པ་དང་མ་འདྲེས་པ་མ་ཡིན་པས། ཆོས་འདི་དག་སོ་སོར་ཕྱེ་ཞིང་སོ་སོར་ཕྱེ་ན། བྱེ་བྲག་གམ་བསམ་པའམ་ཐ་དད་དུ་བྱ་བ་བརྗོད་པ་མི་དམིགས་པའོ།།ཞེས་གསུངས་ཤིང་།འདྲེས་པའི་དོན་དེ་ཉིད་གྲུབ་དོན་དུ་མར་མེའི་འོད་ཀྱི་དཔེ། མར་མེ་དུ་མའི་འོད་འདྲེས་པ་ཐ་དད་དུ་མི་ཕྱེད་པ་བཞིན་གསུངས་ལ། ལྷན་ཅིག་སྐྱེས་པ་མེད་ན། འདྲེས་པའི་སྒྲ་ཡང་མི་རུང་ངོ་། །འོ་ན། སྐྱེས་བུ་འདི་ནི། ཁམས་དྲུག་དང་ལྡན་པའོ།།ཞེས་པ་དང་འགལ་ཞེ་ན།དེ་ནི།གཟུགས་དང་།ཡོངས་སུ་གཡོ་བ་དང་།སེམས་བྱུང་གི་གནས་གཙོ་ཆེར་བསྟན་པ་ལ་དགོངས་ཏེ།གཉེན་པོའི་ལུང་འོ་མ་དང་ཞོ་དང་མར་གསར་གྱི་དཔེས།ཁ་ཅིག་ཏུ་ནི།འབྱུང་བ་ཆེན་པོ་བཞི་ལས་བྱུང་བའི་བདག་རགས་པ་དང་། ཁ་ཅིག་ཏུ་ནི། གཟུགས་ཅན་ཡིད་ལས་བྱུང་བ་དང་།ཁ་ཅིག་ཏུ་ནི།གཟུགས་ཅན་མ་ཡིན་པའི་འདུ་ཤེས་ཀྱི་རང་བཞིན་ཡིན་པར་གསུངས་པ་ལྟ་བུ་སྟེ།ཇི་ལྟར་འབྱུང་བ་ཙམ་མམ སེམས་ཙམ་མམ།འདུ་ཤེས་ཙམ་དུ་འགྱུར་ཞེ་ན།དེའི་ཕྱིར་དེ་དང་དེ་ལྟ་བུའི་རྣམ་པ་ཅན་བསྟན་པ་ནི།དགོངས་པ་ཅན་ཡིན་ནོ།།ཡང་ཁ་ཅིག ཚོར་བ་འདུ་ཤེས་སེམས་79

པ་གསུམ་རྫས་སུ་གྲུབ། གཞན་རྣམས་རྫས་སུ་མེད་ཅེའོ།།ཁ་ཅིག རིག་པ་རྫས་སུ་མེད། ཁ་ཅིག ཡིད་ལ་བྱེད་པ་རྫས་སུ་མེད་ཅེའོ། །འོ་ན། སེམས་ངོ་བོ་ཉིད་ཀྱིས་ཉོན་མོངས་སུ་ཐལ། ཆགས་སོགས་ཡིན་པའི་ཕྱིར་རོ། །འདོད་ན། རང་བཞིན་གྱི་འོད་གསལ་བ་མིན་པར་ཐལ་ཞིང་། གཏན་མི་འདག་པར་ཐལ་ལོ། །བསྡུ་བར།གལ་ཏེ་ངོ་བོ་ཉིད་ལས་ཉོན་མོངས་པ་ཅན་དུ་གྱུར་ན་ནི།དེ་འདོད་ཆགས་ལ་སོགས་པ་བཞིན་དུ་གཏན་རྣམ་པར་མི་འདག་པའི་སྐྱོན་དུ་འགྱུར་རོ། །དེ་ལྟ་བས་ན། ངོ་བོ་ཉིད་ཀྱིས་ཀུན་ནས་ཉོན་མོངས་པ་ཅན་མ་ཡིན་པའི་ཕྱིར་སེམས་ནི་རང་བཞིན་གྱིས་འོད་གསལ་བ་ཉིད་དུ་སྐྱེའོ།།ཞེས་སོ།།རེག་པ་ཚོར་བ་སོགས་ཀྱི་རྒྱུ་མ་ཡིན་པར་ཐལ་ཏེ།རྫས་སུ་མེད་པའི་ཕྱིར་རོ།།འདོད་ན།མདོ་ལས། ཚོར་བའི་ཕུང་པོ་དང་། འདུ་ཤེས་ཀྱི་ཕུང་པོ་དང་། འདུ་བྱེད་ཀྱི་ཕུང་པོ་གང་ཡིན་པ་དེ་ཐམས་ཅད་རེག་པ་ལ་བརྟེན་ནས་སོ། །ཞེས་སོ། །སྐྱོན་མེད་དེ།རྣམ་ཤེས་ཉིད་རེག་པའོ།།སྙམ་ན།འོ་ན།རེག་པ་དང་།རྣམ་ཤེས་ལྷན་ཅིག་འབྱུང་བ་མ་ཡིན་པར་ཐལ་ཏེ། གཅིག་ཡིན་པའི་ཕྱིར། འདོད་ན། མིག་དང་གཟུགས་རྣམ་གཉིས་ལ་བརྟེན་ནས་སུ། །སེམས་ལས་བྱུང་བའི་ཆོས་རྣམས་འབྱུང་བར་འགྱུར། །རྣམ་ཤེས་རེག་པ་སེམས་པ་འདུ་ཤེས་དང་། །འདུ་བྱེད་གཏོགས་རྣམས་རྒྱུར་བཅས་ལྷན་ཅིག་ཏུའོ།།ཞེས་པ་དང་འགལ་ལོ།།ཡང་། ཡིད་ལ་བྱེད་པ་རྣམ་ཤེས་ཀྱི་རྒྱུ་མ་ཡིན་པར་འགྱུར་ཏེ། རྣམ་ཤེས་དང་རྫས་གཅིག་པའི་ཕྱིར་རོ།།འདོད་ན།མདོ་ལས།ཡིད་ལ་བྱེད་པ་ཉེ་བར་གནས་པར་གྱུར་ན། མིག་གི་རྣམ་པར་ཤེས་པ་འབྱུང་ངོ་། །ཞེས་སོགས་དང་འགལ་ལོ། །སྤྱིར་སེམས་སེམས་བྱུང་མཚུངས་ལྡན་གྱི་རྒྱུ་འབྲས་མ་ཡིན་པར་འགྱུར་ཏེ།རྫས་གཅིག་པའི་ཕྱིར་རོ། །རྒྱུ་འབྲས་རྫས་གཅིག་པ་ནང་པའི་ལུགས་ལ་མེད་80

དོ།།ཨ་རྒྱས།བྱེ་བྲག་སྨྲ་བ་ལྟར་ན།སེམས་སེམས་བྱུང་རྫས་ཐ་དད།རྣལ་འབྱོར་སྤྱོད་པ་ལྟར་ན།རྫས་གཅིག དབུ་མ་པ་ལྟར་ན།གཅིག་དང་ཐ་དད་ཅི་རིགས་པའོ། །ཞེས་གསུངས་མོད་ཀྱི། དེའི་ངེས་པ་མེད་དོ། །རྣལ་འབྱོར་སྤྱོད་པ་བས་རྫས་གཅིག་ཏུ་འདོད་པ་ཕྱོགས་སྔར་མཛད་དེ།ཁ་ཅིག་ནི།འདིར་སེམས་ཀྱི་བྱེ་བྲག་ཉིད་སེམས་ལས་བྱུང་བར་དགོངས་པར་ཤེས་ཏེ། རྨ་བྱའི་མདོངས་ལྟར་རྣམ་པར་ཤེས་པ་དེ་ཉིད་དེ་ལྟ་བུའི་ངོ་བོ་ལ་སོགས་པར་སྣང་བ་སྣ་ཚོགས་སུ་འབྱུང་ངོ་། །ཞེའོ། །ཇི་ལྟར་ན། གཅིག་པུ་ཡང་ཡིན་ལ་སྣ་ཚོགས་པ་ཡང་ཡིན།གཅིག་པུ་དུ་མའི་ངོ་བོ་ཉིད་དུ་འགྱུར་དུ་འོང་ངོ་། །ཞེས་ལོ་ཀ་ན་གཅིག་ལ་མི་མཐུན་པའི་མཚན་ཉིད་སྣ་ཚོགས་སུ་མི་འདོད་དོ། །གལ་ཏེ་ཆོས་ཀྱི་ངོ་བོ་ཉིད་ཡོངས་སུ་མཐུན་པར་གྱུར་ན་ནི། འདི་ཡང་ཉེས་པར་འགྱུར་རོ། །ནོར་བ་ཙམ་ལ་ནི། ཉེས་པ་འདི་མེད་དེ། དེ་བཞིན་མ་ཡིན་ཡེ་མེད་མིན། །ཞེས་བཤད་པའི་ཕྱིར་རོ། །དེ་ནི། དེ་ལྟ་མ་ཡིན་ཏེ། མདོ་ལས། ཚོར་བ་གང་ཡིན་པ་དང་། འདུ་ཤེས་གང་ཡིན་པ་དང་། སེམས་པ་གང་ཡིན་པ་དང་། རྣམ་པར་ཤེས་པ་གང་ཡིན་པའི་ཆོས་འདི་རྣམས་འདྲེས་པ་སྟེ། མ་འདྲེས་པ་ནི་མ་ཡིན་ནོ། །ཞེས་འབྱུང་བ་དང་འགལ་བའི་ཕྱིར་རོ། །འདྲེས་པ་ཞེས་བྱ་བའི་སྒྲ་ནི། ཡོད་པ་རྣམས་གཅིག་ཅར་ཕྲད་པར་གྱུར་པ་ལ་བྱའོ།།ཞེས་གསུངས་ཤིང་།སེམས་དང་སེམས་ལས་བྱུང་བ་ཡིན་གྱི། སེམས་འབའ་ཞིག་ནི་མ་ཡིན་ནོ། །ཞེས་པ་དང་།དོན་ལ་དམིགས་པ་ནི། རྣམ་པར་ཤེས་པ་ལས་གཞན་མ་ཡིན་པས། དེ་སེམས་ལས་བྱུང་བར་མི་རུང་ངོ་།།ཞེས་བཤད་པའི་ཕྱིར་རོ།།ཟླ་གྲགས་ཀྱིས་ཀྱང་།ཁ་ཅིག སེམས་ཀྱི་བྱ་བའི་ངོ་བོ་ཉིད་དུ་བསྟན་པས་སེམས་ཀྱི་གནས་སྐབས་ཀྱི་བྱེ་བྲག་ནི།སེམས་ལས་བྱུང་བའོ།།ཞེས་འདོད་དོ།།དེ་ནི་རིགས་པ་མ་ཡིན་ཏེ།81

ལྷན་ཅིག་འབྱུང་བ་ཞེས་བྱ་བའི་ངེས་པ་ཉམས་པར་འགྱུར་རོ། །ཞེས་གསུངས་ཤིང་། སའི་སྟོད་འགྲེལ་ལས་ཀྱང་། རྣམ་པར་ཤེས་པ་ཙམ་དུ་སྨྲ་བ་ལྟར་ན།ཡུལ་སོ་སོར་རྣམ་པར་རིག་པ་དང་ལས་ཐ་དད་པའི་ཕྱིར་གཟུགས་བཞིན་དུ་རྣམ་པར་ཤེས་པ་ལས་གཞན་པ་ཡིན་ནོ།།ཞེས་བཤད་པའི་ཕྱིར་རོ།།གཉིས་པ་ནི། སེམས་བྱུང་ནི། སེམས་ལས་རྫས་གཞན་ཐ་དད་དེ། ཇི་སྐད་དུ། གཙོ་བོ་སེམས་སེམས་ལས་བྱུང་བ་ཡིན་པར་ཇི་ལྟར་ཤེས། གང་སེམས་ཀྱི་བྱ་བའི་ངོ་བོ་ལོགས་ཤིག་ཏུ་རང་རྒྱུད་དུ་གྲུབ་པ། སེམས་པ་ཡིད་ཀྱི་ལས་དང་། དད་པ་སེམས་ཀྱི་དང་བ་དང་། རྟོག་པ་ནི། སེམས་རྩིང་བ་ཞེས་བྱ་བ་ལ་སོགས་པར་བརྗོད་པས་སེམས་ལས་བྱུང་བ་སེམས་ཀྱི་གནས་སྐབས་ནི་མ་ཡིན་ནོ། །ཇི་ལྟ་ཞེ་ན། དོན་ཐ་དད་དུ་གྱུར་པས་སོ། །ཞེས་སོ། །དེ་དག་ནི། སེམས་ལས་རྫས་ཐ་དད་དུ་ཡོངས་སུ་དཔྱད་པར་དཀའ་ཡང་ཡིད་བརྟན་པའི་ལུང་དང་རིགས་་པས་ཤེས་པར་བྱ་སྟེ།དབང་པོའི་གཟུགས་དང་བ་དང་།མ་རིག་པ་དང་།ཚོར་བ་བཏང་སྙོམས་བཞིན་ནོ། །ཇི་སྐད་དུ། སེམས་དང་། སེམས་ལས་བྱུང་བ་རྣམས་ཀྱི་བྱེ་བྲག་ནི། ཕྲ་བས་དེ་ནི། རེ་ཞིག་རྒྱུན་རྣམས་ལ་ཡང་ཡོངས་སུ་དཔྱད་པ་དཀའ་ན། སྐད་ཅིག་མ་དག་ལ་ལྟ་སྨོས་ཅི་དགོས། རེ་ཞིག་སྨན་ལ་སོགས་པ་གཟུགས་ཅན་རྣམས་ལ་ཡང་རོ་མང་པོ་ཁ་ཅིག་གི་རོའི་ཁྱད་པར་་་དབང་པོས་གཟུང་བར་བྱ་བ་རྣམས་ངེས་པར་གཟུང་བར་དཀའ་ན། ཆོས་གང་དག་གཟུགས་ཅན་མ་ཡིན་ཞིང་བློས་གཟུང་བར་བྱ་བ་རྣམས་ལྟ་སྨོས་་་་ཀྱང་ཅི་དགོས་ཞེས་སོ། །དེས་ན། སེམས་ཀྱིས་དོན་མཐའ་དག་གི་མཚན་ཉིད་ཀྱི་ངོ་བོ་རིག་ལ།དེས་མ་རིག་པ་ནི།རྣམ་པར་ཤེས་པར་བྱ་བའི་མཚན་ཉིད་དེ།ཡིད་ལ་བྱེད་པས་རིག དེ་ཉིད་ལ་སྡུག་མི་སྡུག་གཉིས་ཀ་ལས་ལྡོག་པའི་མཚན་82

ཉིད་ནི།དེག་པས་རིག དེ་ཉིད་ལ་ཕན་གནོད་གཉིས་ཀ་ལས་ལྡོག་པའི་མཚན་ཉིད་ནི། ཚོར་བ་ས་རིག དེ་ཉིད་སྐྱེས་པ་བུད་མེད་ལ་སོགས་པའི་ཐ་སྙད་ཀྱི་མཚན་མ་ནི། འདུ་ཤེས་ཀྱིས་རིག དེ་ཉིད་ལ་ཡང་ལོག་གཉིས་མིན་དུ་སྒྲུབ་པའི་མཚན་མའི་མཚན་ཉིད་ནི། སེམས་པས་རིག་པར་བྱེད་པར་ས་ལས་བཤད་དོ།།གསུམ་པ་ནི།ཀྱེ་རྒྱལ་བའི་སྲས་དག འདི་ལྟ་སྟེ། ཁམས་གསུམ་པོ་འདི་དག་ནི། སེམས་ཙམ་མོ་ཞེས་པ་དང་འགལ་ཞེ་ན། སྐྱོན་མེད་དེ། མཚུངས་ལྡན་དང་བཅས་པའི་སེམས་ཙམ་ཡིན་གྱི།དོན་མེད་པ་ལ་དགོངས་ཏེ།ཇི་སྐད་དུ། སེམས་དེ་ཡང་འདིར་མཚུངས་པར་ལྡན་པ་དང་བཅས་པར་དགོངས་པའོ།།ཙམ་ཞེས་བྱ་བ་སྨོས་པ་ནི།དོན་དགག་པའི་ཕྱིར་རོ།།ཞེས་དང་།ཡང་།དེ་ནི་འདི་སྐད་དུ། ཁམས་གསུམ་པོ་འདི་ནི། སེམས་དང་སེམས་ལས་བྱུང་བ་ཙམ་ཡིན་གྱི། སེམས་འབའ་ཞིག་ཙམ་ནི་མ་ཡིན་ནོ། །ཞེས་བསྟན་པར་འགྱུར་རོ།།ཞེས་དང་།ཙམ་ཞེས་བྱ་བ་སྨོས་པ་གང་ཡིན་པ་དེ་ནི།རྣམ་པར་ཤེས་པ་ལ་མ་གཏོགས་པའི་དོན་དགག་པའི་ཕྱིར་སྨོས་ཀྱི། སེམས་ལས་བྱུང་བ་རྣམས་ཀྱང་དགག་པ་ནི་མ་ཡིན་ནོ།།ཞེས་སོ།།ཡང་།ཡིད་ཤེས་ཀྱིས་སྒྲ་དོན་འཛིན་པ་ན། སེམས་བྱུང་གིས་ཀྱང་སྒྲ་དོན་འཛིན་པས་རྟོག་པ་དུ་མ་དུས་གཅིག་ཅར་སྐྱེ་བར་འགྱུར་ཏེ། ཤེས་གང་གང་ལ་སྒྲ་དོན་འཛིན། །དེ་ནི་དེ་ལ་རྟོག་པར་བརྗོད།།ཅེས་པས་སོ།།འདོད་ན།རྟོག་གཉིས་གཅིག་ཅར་འཇུག་པ་མེད།།ཅེས་པ་དང་འགལ་ཞེ་ན།སྐྱོན་མེད་དེ།རྣམ་ཤེས་རིགས་མཐུན་གཉིས་དུས་གཅིག་ཅར་མི་འབྱུང་བའི་ཕྱིར། ཡིད་ཤེས་རྟོག་བཅས་གཉིས་གཅིག་ཅར་མི་འབྱུང་བ་ལ་དགོངས་ཏེ། སེམས་གཉིས་ལྷན་ཅིག་འབྱུང་བ་གང་ཡིན་པ་དེ་གོ་སྐབས་མེད་དོ། །ཞེས་བརྩད་པའི་ལན་དུ། དེ་དག་རྣམས་ཀྱང་རིགས་མཐུན་པའི། །83

རྣམ་པར་ཤེས་ལ་ངེས་པར་འགྱུར། །འདི་ལྟར་རྣམ་པར་རྟོག་པ་རྣམས། །རིམ་གྱིས་འབྱུང་བར་ཡང་དག་རྟོགས།།ཞེས་གསུངས་པའི་ཕྱིར་རོ།།སློབ་དཔོན་དེ་དང་དེའི་ཊཱིཀ་བྱེད་པ་དག་གིས།སེམས་སེམས་བྱུང་རྫས་ཐ་དད་དུ་བཞེད་དེ།སེམས་ངོ་བོ་ཉིད་ཀྱིས་དེ་ཁོ་ན་ཉིད་མཐོང་བའི་བདག་ཉིད་ཅན་རང་བཞིན་གྱིས་འོད་གསལ་བ་ཡིན་ལ། བདག་ལྟ་སོགས་དྲི་མ་གློ་བུར་བ་སེམས་བྱུང་དུ་བཞེད་ལ། དེ་ཡང་བདེ་བ་ལ་སོགས་པ་གསལ་བ་ཞིག་གིས་ཟིལ་གྱིས་མནན་པས་ཐ་དད་དུ་མ་རྟོགས་པ་ཡིན་གྱི། དོན་ལ་ཐ་དད་པར་བཞེད་དེ། སེམས་འདིའི་རང་བཞིན་འོད་གསལ་བ། །དྲི་མ་རྣམས་ནི་གློ་བུར་བ། །ཞེས་དང་།རིག་པའི་མི་མཐུན་ཕྱོགས་ཉིད་ཕྱིར།།སེམས་བྱུང་ཉིད་དུ་དམིགས་པའི་ཕྱིར།།ཞེས་དང་། གཅིག་ཚེ་གསལ་བས་བསྒྲིབས་པ་ཡང་། །ཐ་དད་མཐོང་བ་མེད་པས་སོ། །སེམས་བྱུང་ཐ་དད་རྒྱུན་དག་ལ། །ཐ་དད་རྣམ་གཞག་གྲུབ་པ་ཡིན། །ཞེས་དང་།དེའི་འགྲེལ་པར།སེམས་དང་སེམས་ལས་བྱུང་བ་དག་ལ་གཅིག་ཏུ་དམིགས་པ་ཡོད་པ་མ་ཡིན་ཏེ། ཐམས་ཅད་སོ་སོར་ཐ་དད་པར་བདག་ཉིད་ཉམས་སུ་མྱོང་བའི་བདག་ཉིད་ཅན་ཡིན་པའི་ཕྱིར་རོ།།ཞེས་སོ།།ཡང་།སེམས་ནི་གཉིས་སུ་སྣང་བ་སྟེ། །དེ་བཞིན་ཆགས་སོགས་སྣང་བའམ། །དད་ལ་སོགས་པ་སྣང་བར་འདོད། །ཉོན་མོངས་དགེ་ཆོས་ཡོད་མ་ཡིན། །ཞེས་པ་དང་འགལ་ཞེ་ན། སེམས་ཞེས་བྱ་བའི་སྒྲ་ནི། རྣམ་ཤེས་དང་། ཀུན་གཞི་དང་། ཡིད་ཤེས་དང་། རིག་པ་ཙམ་ལའང་འཇུག་པ་ལས། འདིར་རིག་པ་ཙམ་ལ་མ་གཏོགས་པའི་དགེ་ཉོན་མེད་པ་ལ་དགོངས་ཏེ། རྣམ་རིག་ཙམ་དུ་སྒྲུབ་པའི་སྐབས་ཡིན་པའི་ཕྱིར་རོ། །ཇི་སྐད་དུ། སེམས་ཞེས་བྱ་བ་ནི། གསུང་རབ་ལས་སེམས་ལས་བྱུང་བ་དག་ལ་ཡང་བྱ་སྟེ།འདི་ལྟར།སེམས་བཏུལ་ན་ལེགས་ཞེས་འབྱུང་སྟེ།84

སེམས་ལས་བྱུང་བ་མི་འདུལ་བ་ཡང་མ་ཡིན་ནོ།།དེ་སྐད་དུ།འཇིག་རྟེན་འདི་ནི་སེམས་ཀྱིས་ཁྲིད། །ཅེས་ཀྱང་གསུངས་ཏེ། ཚོར་བ་དང་སྲེད་པ་ལ་སོགས་པ་སེམས་ལས་བྱུང་བ་རྣམས་ཀྱིས་མི་འཁྲིད་པའང་མ་ཡིན་ནོ། །ཞེས་སོ། །ཡང་།སེམས་མྱོང་བ་ཡིན་ན།ཚོར་བར་འགྱུར་ལ།མིན་ན།རིག་པར་མི་འགྱུར་ཞིང་།སེམས་ལ་དོན་གྱི་ཁྱད་པར་དང་། སེམས་བྱུང་ལ་དོན་གྱི་ངོ་བོ་མི་སྣང་ན། ངོ་བོ་དང་ཁྱད་པར་རྫས་མི་གཅིག་པར་འགྱུར་ལ། སྣང་ན། སེམས་སེམས་བྱུང་ཁྱད་པར་མེད་པར་ངོ་བོ་གཅིག་ཏུ་འགྱུར་རོ། །ཞེ་ན། རྩོད་པ་འདི་དང་དེའི་ལན།སྡེ་སྣོད་ནས་ནི་མ་བྱུང་ལ།བོད་ཁ་ཅིག རང་སྟོབས་དང་།གཞན་སྟོབས་ཀྱིས་ལན་འདེབས་ཏེ། སེམས་ཀྱིས་དོན་གྱི་ངོ་བོ་རང་སྟོབས་ཀྱིས་རིག ཁྱད་པར་གཞན་སྟོབས་ཀྱིས་རིག་ཅིང་། གཞན་སྟོབས་ཀྱིས་ཉམས་སུ་མྱོང་བའང་གིན་པས་སྐྱོན་མེད་ཟེར་རོ།།ཁ་ཅིག ངེས་པ་འདྲེན་ལུགས་དང་།སྒྲོ་འདོགས་ལུགས་ཀྱི་སྒོ་ནས་ཐ་དད་ཟེར་རོ།།གཉིས་པ་ནི།འདིར་ལྔ་བཅུ་རྩ་གཅིག དབུ་མར་བཞི་བཅུ།ལུང་དུ་ལྔ་བཅུ་རྩ་བདུན་སོགས་སོ།།གསུམ་པ་ནི།བོད་རྣམས་རང་རྐྱ་ཐུབ་པ། དོན་བྱེད་ནུས་པ། རིགས་པས་གྲུབ་པ། བརྟན་པར་གནས་པ་སྟེ།རྫས་ཡོད་བཞི།ཆ་ལ་བཏགས་པ།གནས་སྐབས་ལ་བཏགས་པ།སྒྲོ་བཏགས་པ། གཞན་ལ་བཏགས་པ་སྟེ། བཏགས་ཡོད་བཞི་ཡིན་ནོ། །ཞེས་ཟེར་བ་ལས།འདིར་རྫས་ཡོད་དང་པོ་སྟེ། སེམས་བྱུང་རང་རྐྱ་ཐུབ་པ་ཉེར་གཉིས་ཏེ། ལྔ་ཚན་དང་པོ་གཉིས།དགེ་བ་བདུན།རྩ་ཉོན་ལྔའོ།།བསྡུ་བར།ངོ་ཚ་མེད་པ་དང་།ཁྲེལ་མེད་པ་དང་།མ་དད་པ་དང་།ལེ་ལོ་ནི།རྫས་སུ་ཡོད་པའོ།།ཞེས་བཤད་པ་ནི། ནུས་པ་ཆེ་བ་ལ་དགོངས་ཀྱི། གཞུང་འདིའི་དགོངས་པས་བཏགས་ཡོད་ཡིན་ནོ།།བཏགས་ཡོད་ཀྱང་དང་པོའི་དབང་དུ་བྱས་པ་སྟེ།གདགས་གཞི་དེའི་85

ཆ་ཤས་སུ་གཏོགས་ཤིང་། བློ་ཡུལ་དུ་འགྱུར་བ་གདགས་གཞི་དེ་ངེས་པ་ལ་ལྟོས་པ་སྟེ།ལྟ་བ་དང་།གཏི་མུག་མེད་པ་དང་།བག་ཡོད།བཏང་སྙོམས།རྣམ་པར་མི་འཚེ་བ།ཉེ་ཉོན་ཉི་ཤུ།གཞན་འགྱུར་བཞི་སྟེ།ཉེར་དགུའོ།།གཞན་ཉེས་རྩོམ་ལ་སོགས་པ་རྣམས་ཀྱང་ཅི་རིགས་པར་དེ་དག་ལ་གདགས་པར་ཤེས་་་་པར་བྱའོ། །བཞི་པ་ནི། འདོད་ཁམས་ན་ཤིན་ཏུ་སྦྱངས་པ་མེད་དེ། དེ་ནི་རྒྱུད་ཞི་གནས་ཀྱིས་བརླན་པ་མཉམ་པར་གཞག་པའི་སས་བསྡུས་པ་ལས་སྐྱེ་བ་་་་ཡིན་པའི་ཕྱིར་རོ། །གཞན་ལྔ་བཅུ་ཡོད་དོ། །གཟུགས་ཁམས་ན་ཁོང་ཁྲོ། ཁྲོ་བ།འཁོན་འཛིན།འཚིག་པ།ཕྲག་དོག རྣམ་འཚེ་དྲུག་མེད་དེ།རྒྱུད་ཞི་གནས་ཀྱིས་བརླན་པའི་ཕྱིར་དང་། བདག་དང་བདག་གི་བཤེས་གཉིས་ལ་གནོད་པ་བྱས་སོ། །བྱེད་དོ། །བྱེད་པར་འགྱུར་རོ། །བདག་གི་དགྲ་ལ་ཕན་བཏགས་སོ། །འདོགས་སོ། །འདོགས་པར་འགྱུར་རོ་བ་སྟེ། ཀུན་ནས་མནར་སེམས་ཀྱི་གཞི་དགུ་མེད་པའི་ཕྱིར་རོ།།ངོ་ཚ་མེད་པ་དང་།ཁྲེལ་མེད་པ་དང་།འཆབ་པ་མེད་དེ། མི་དགེ་བ་མེད་པའི་ཕྱིར་རོ། །སེར་སྣ་མེད་དེ། ཡོ་བྱད་ཀྱི་འཛིན་པ་མེད་པའི་ཕྱིར་རོ།།འགྱོད་གཉིད་མེད་དེ།མཉམ་གཞག་དང་མི་མཐུན་པའི་ཕྱིར་རོ།།རྨུགས་རྒོད་ལ་ཐལ་བར་མི་འགྱུར་ཏེ། མ་རིག་པ་དང་། སྲིད་པ་ཤས་ཆེ་བའི་བསམ་གཏན་ལ་འབྱུང་བའི་ཕྱིར་རོ།།མཛོད་ལས་ཀྱང་།དེ་ལས་འགྱོད་གཉིད་མི་དགེ་རྣམས།།བསམ་གཏན་དང་པོ་དག་ན་མེད།།རྟོག་པའང་བསམ་གཏན་ཁྱད་པར་ཅན། །དེ་ཡི་གོང་ན་དཔྱོད་པའང་མེད། །ཅེས་པས། བསམ་གཏན་དང་པོའི་དངོས་གཞི་ཁྱད་པར་ཅན་ན་རྟོག་པ་མེད་ཅིང་། བསམ་གཏན་གཉིས་པ་ན་དཔྱོད་པ་མེད་དེ། རྟོག་དཔྱོད་ལས་འདོད་ཆགས་དང་བྲལ་བའི་ཕྱིར་རོ། །འཁོར་དང་མ་འབྲེལ་བའི་ཕྱིར་གཡོ་སྒྱུ་མེད་དོ། །བསམ་གཏན་དང་86

པོ་ན་ཡོད་དེ། རྟ་ཐུལ་གྱིས། འབྱུང་བ་འདི་དག་ཡོངས་སུ་མ་ལུས་པ་གང་དུ་འགག་པར་འགྱུར་ཞེས་དྲིས་པས།ཁོ་བོ་ནི།ཚངས་པའོ།།ཚངས་པ་ཆེན་པོའོ།།དབང་ཕྱུག་གོ །བྱེད་པ་པོའོ།།སྤྲུལ་པ་པོའོ།།འབྱིན་བྱེད་པའོ།།འབྱིན་པ་པོའོ།།དངོས་པོ་རྣམས་ཀྱི་ཕ་ལྟ་བུ་ཡིན་ནོ།།ཞེས་གཏམ་རླུང་ལ་བསྐུར་བའི་ཕྱིར་ཏེ།འདོད་དང་བསམ་གཏན་དང་པོ་ན། །གཡོ་སྒྱུ་ཚངས་པས་འབྲིད་ཕྱིར་རོ། །ཞེས་སོ། །དེ་ཡན་ཆད་ཁྱད་པར་མེད་དོ། །འོ་ན། བསམ་གཏན་གཉིས་པ་ཡན་ཆད་ན་རྟོག་དཔྱོད་དང་བཅས་པའི་མིག་ཤེས་སོགས་མངོན་དུ་བྱེད་ན། རྟོག་དཔྱོད་མེད་པར་འགལ་ལ། མི་བྱེད་ན། དབང་པོ་གཟུགས་ཅན་དེས། དེའི་ས་པའི་ཡུལ་མྱོང་བར་མི་འགྱུར་རོ། །ཞེ་ན། རྟོག་དཔྱོད་མེད་པའི་ཏིང་ངེ་འཛིན་ནི། རྟོག་དཔྱོད་དང་བཅས་པའི་རྣམ་ཤེས་ཀྱི་ས་བོན་དང་ལྡན་པས། དེ་ལས་ལངས་པ་ན་དེ་ཀུན་ཏུ་འབྱུང་ལ། ལངས་པའི་རྣམ་ཤེས་དེ་ལ་དཔྱོད་པ་ཡང་རྟོག་དཔྱོད་མེད་པའི་ཏིང་ངེ་འཛིན་གྱི་ས་བོན་དང་ལྡན་པས། ས་དེ་རྟོག་དཔྱོད་མེད་པ་ཁོ་ན་མ་ཡིན་ཡང་རྟོག་དཔྱོད་ལས་འདོད་ཆགས་དང་བྲལ་་་་བས་རྟོག་དཔྱོད་མེད་པ་ཞེས་བྱའོ།།མཛོད་དུ།བསམ་གཏན་དང་པོའི་ས་པའི་ལུས་ངག་གི་རྣམ་རིག་ཀུན་ནས་སློང་བའི་རྟོག་དཔྱོད་དང་བཅས་པ་དང་།མིག་རྣ་བ་ལུས་ཀྱི་རྣམ་ཤེས་མ་བསྒྲིབས་ལུང་མ་བསྟན་དྲངས་ནས་མངོན་དུ་བྱེད་དེ།གཉིས་པ་སོགས་ན་ལུས་མིག་དང་།།རྣ་བའི་རྣམ་ཤེས་རྣམ་རིག་སློང་།།གང་ཡིན་དེ་ནི་དང་པོར་གཏོགས། །དེ་ལུང་མ་བསྟན་ཉོན་མོངས་མིན། །ཞེས་སོ། །ཁ་ཅིག རྟོག་དཔྱོད་ནི།བསམ་གཏན་དང་པོའི་ས་པ་ཡིན་ལ།རྣམ་པར་རིག་བྱེད་མིག་གི་རྣམ་ཤེས་སོགས་ནི། གོང་མའི་ས་པར་འདོད་དོ། །ལྔ་པ་ནི།མཛོད་དུ། འདོད་པའི་དགེ་བའི་སེམས་ལ་ནི། །རྟོག་དང་དཔྱོད་དང་བཅས་87

པའི་ཕྱིར། །སེམས་ལས་བྱུང་བ་ཉི་ཤུ་གཉིས། །ལ་ལ་དག་ཏུ་འགྱོད་པ་བསྣན། །ཞེས་པས། འདོད་པའི་དགེ་སེམས་གཅིག་ལ། ཚོར་དང་སེམས་པ་འདུ་ཤེས་དང་། །ཡིད་ལ་བྱེད་དང་མོས་པ་དང་། །འདུན་དང་རེག་དང་བློ་གྲོས་དྲན། །ཏིང་ངེ་འཛིན་སེམས་ཐམས་ཅད་ལ། །ཞེས་བཅུ་པོ་འདི། སེམས་ཀྱི་སྐད་ཅིག་ཐམས་ཅད་ལ་ཚོགས་པར་འབྱུང་བས་སྤྱིར་ས་མང་པོ་པ་བཅུ་དང་། དད་དང་བག་ཡོད་ཤིན་ཏུ་སྦྱངས། །བཏང་སྙོམས་ངོ་ཚ་ཤེས་ཁྲེལ་ཡོད། །རྩ་བ་གཉིས་རྣམ་མི་འཚེ་དང་། །བརྩོན་འགྲུས་རྟག་ཏུ་དགེ་ལ་འབྱུང་། །ཞེས་དགེ་བའི་སེམས་ལ་རྟག་ཏུ་འབྱུང་བའི་དགེ་བའི་ས་མང་པོ་པ་བཅུ་སྟེ། གཏི་མུག་མེད་པ་ནི། ཤེས་རབ་ཡིན་ལ། ས་མང་པོ་པ་ཡིན་པས་མ་སྨོས་སོ། །འདོད་སེམས་ནི། ངེས་པར་རྟོག་དཔྱོད་དང་བཅས་པ་ཡིན་པས་སེམས་བྱུང་ཉེར་གཉིས་གདོན་མི་ཟ་བར་འབྱུང་ལ། ཁ་ཅིག་ཏུ་འགྱོད་པ་དང་གསུམ་སྟེ། ཉེར་གསུམ་མོ།།ཞེས་ཟེར་བ་ནི།མི་འཐད་དེ།ཇི་སྐད་དུ།སེམས་ལས་བྱུང་བའི་ཆོས་དེ་དག་ལས་དུ་ཞིག ས་ཐམས་ཅད་ལ་སེམས།་ཐམས་ཅད་དུ།དུས་ཐམས་ཅད་དུ། ཐམས་ཅད་འབྱུང་ཞེ་ན།སྨྲས་པ།ཡིད་ལ་བྱེད་པ་ལ་སོགས་པ་ནས་སེམས་པ་ལ་ཐུག་པ་ཡན་ཆད་ལྔ་པོ་རྣམས་སོ།།དུ་ཞིག་ས་ཐམས་ཅད་ལ་ཐམས་ཅད་དུ་འབྱུང་ལ། དུས་ཐམས་ཅད་དུ་མིན་ཞིང་། ཐམས་ཅད་མ་ཡིན་ཞེ་ན། ལྔ་ཁོ་ན་སྟེ།འདུན་པ་ནས་ཤེས་རབ་ལ་ཐུག་པ་ཡན་ཆད་དོ། །དུ་ཞིག་དགེ་བ་ཁོ་ན་ལ་ཐམས་ཅད་དུ་ཡིན་མོད་ཀྱི། ས་ཐམས་ཅད་པ་མིན་ཏེ། དུས་ཐམས་ཅད་དུ་མིན་ལ། ཐམས་ཅད་ཀྱང་མ་ཡིན་ཞེ་ན།དད་པ་ལ་སོགས་པ་ནས་རྣམ་པར་མི་འཚེ་བ་ལ་ཐུག་པ་ཡན་ཆད་དོ། །ཞེས་གསུངས་པའི་ཕྱིར་དང་། རྟོག་དཔྱོད་གཉིས་སེམས་སྐད་ཅིག་གཅིག་ལ་མཚུངས་པ་ལྡན་པ་མི་སྲིད་དེ། སེམས་88

པའམ་ཤེས་རབ་རྫས་གཉིས་མཚུངས་ལྡན་མི་སྲིད་པའི་ཕྱིར་རོ། །དེས་ན་འདོད་པའི་དགེ་སེམས་ལ་སེམས་བྱུང་རྫས་ཡོད་བཅུ་དྲུག་ལས་མི་མང་སྟེ།ཤིན་ཏུ་སྦྱངས་པ་མེད་ཅིང་བག་ཡོད་སོགས་བཏགས་ཡོད་ཡིན་པའི་ཕྱིར་་་་་དང་། མན་ངག་ཡིད་ལ་བྱེད་པའི་ཁྱད་པར་གྱིས་རེས་འགའ་ཡིད་ཀྱི་རྒྱུ་བ་རྟོག་དཔྱོད་མེད་པར་སྐྱེ་བའི་ཕྱིར་རོ།།ཡང་།མི་དགེ་ལ་ནི་མ་འདྲེས་དང་།།ལྟ་དང་ལྡན་ལ་ཉི་ཤུ་འབྱུང་། །ཉོན་མོངས་བཞི་དང་ཁྲོ་སོགས་དང་། །འགྱོད་པ་དང་ནི་ཉི་ཤུ་གཅིག །ཅེས་པས། མི་དགེ་བའི་སེམས་མ་འདྲེས་པ་ལ་སེམས་བྱུང་ཉི་ཤུ་འབྱུང་སྟེ།སྤྱིར་ས་མང་པོ་པ་བཅུ་དང་།རྨོངས་དང་བག་མེད་ལེ་ལོ་དང་།།མ་དད་པ་དང་རྨུགས་དང་རྒོད།།ཉོན་མོངས་ཅན་ལ་རྟག་ཏུ་འབྱུང་།།ཞེས་ཉོན་མོངས་པའི་ས་མང་པོ་པ་དྲུག་སྟེ། བརྗེད་ངས། རྣམ་གཡེང་། ཤེས་བཞིན་མ་ཡིན་པ་ལ་སོགས་པ་དང་། དྲན་པ་དང་། ཏིང་ངེ་འཛིན་དང་། ཤེས་རབ་ཉོན་མོངས་ཅན་ལ་སོགས་པ་ལ་རྫས་ལོགས་ན་མེད་དོ། །མི་དགེ་ལ་ནི་ཁྲེལ་མེད་དང་། ངོ་ཚ་མེད་པའོ། །ཞེས་པའི་མི་དགེ་བའི་ས་མང་པོ་པ་གཉིས་དང་། རྟོག་དཔྱོད་གཉིས་ཏེ། ཉི་ཤུ། ལྟ་བ་ནི། འོག་མ་གསུམ་སྟེ། དེ་དང་ལྡན་ཡང་ཉི་ཤུ་སྟེ། ཤེས་རབ་ཡིན་པའི་ཕྱིར་རོ། །འདྲེས་པའི་མི་དགེ་བ་ཡིན་ན།ཆགས་སྡང་ང་རྒྱལ་ཐེ་ཚོམ་བཞི་གང་རུང་སྟེ།རྩ་གཅིག་གམ།ཁྲོ་བ་དང་།ཁོན་དུ་འཛིན་དང་གཡོ་དང་ནི། །ཕྲག་དོག་འཚིག་འཆབ་སེར་སྣ་དང་། །སྒྱུ་དང་རྒྱགས་དང་རྣམ་འཚེ་ནི།།ཉོན་མོངས་ཆུང་ངུའི་ས་པ་རྣམས།།དེ་དག་མ་རིག་པ་ཙམ་དང་།སྒོམ་སྤང་དང་།ཡིད་ཀྱི་ས་པ་ཁོ་ན་དང་མཚུངས་པར་ལྡན་པའི་ཕྱིར་ཉོན་མོངས་ཆུང་ངུའི་ས་པ་སྟེ། དེ་དག་གང་རུང་གཅིག་གམ། འགྱོད་པ་དང་ཉེར་གཅིག་གོ །བསྒྲིབས་ལ་བཅོ་བརྒྱད་ལུང་མ་བསྟན། །གཞན་ལ་བཅུ་89

གཉིས་དག་ཏུ་འདོད། །གཉིད་ནི་ཀུན་ལ་མི་འགལ་ཕྱིར། །གང་ལ་ཡོད་པ་དེ་བསྣན་ནོ།།ཞེས་པས།འདོད་པའི་ལྟ་བ་དང་པོ་གཉིས་དང་མཚུངས་ལྡན་ལ།ས་མང་པོ་པ་བཅུ།ཉོན་མོངས་པའི་ས་མང་པོ་པ་དྲུགརྟོག་དཔྱོད་གཉིས་ཏེ།བཅོ་བརྒྱད། མ་བསྒྲིབས་ལུང་མ་བསྟན་ལ། ས་མང་པོ་པ་བཅུ། རྟོག་དཔྱོད་གཉིས་ཏེ། བཅུ་གཉིས། ཉི་འོག་པ་ལྟར་ན། འགྱོད་པ་དང་བཅུ་གསུམ་འབྱུང་ལ། གཉིད་ནི།ཆོས་གསུམ་ག་དང་མི་འགལ་བས་གྲངས་རེ་རེ་འཕེལ་ལོ།།ཞེས་ཟེར་རོ། །འདིར་དེ་མི་འདོད་དེ། རྒོད་པ་འདོད་ཆགས་ཀྱི་ཆར་གཏོགས་ཡིན་པས་ཉོན་མོངས་ཐམས་ཅད་དང་མཚུངས་ལྡན་མི་རུང་བའི་ཕྱིར་དང་། ཉེ་ཉོན་དང་གཞན་འགྱུར་རྣམས་བཏགས་ཡོད་ཡིན་པས་གདགས་གཞི་ལས་་་་རྫས་ཐ་དད་དུ་མེད་དོ།།མི་དགེ་བ་མ་འདྲེས་པ་ལ།ཀུན་འགྲོ་ལྔ།ཡུལ་ངེས་ལྔ།མ་རིག་པ་སྟེ་བཅུ་གཅིག འདྲེས་པ་ལ།ང་རྒྱལ་འདོད་ཆགས་གཉིས་སམ།ཁོང་ཁྲོ་ཐེ་ཚོམ་གཉིས་ཏེ།བཅུ་གསུམ་བས་མང་མི་སྲིད་ལ།ལུང་མ་བསྟན་བསྒྲིབས་པ་ལ། བཅུ་གསུམ་བས་མང་བ་མི་སྲིད་ཅིང་། མ་བསྒྲིབས་ལུང་མ་བསྟན་ལ་བཅུ་བས་མང་བ་མི་སྲིད་དོ། །དེ་རྣམས་ལའང་ཡུལ་ངེས་ལྔ་འབྱུང་སྲིད་པའི་དབང་དུ་བྱས་ཀྱི།ངེས་པ་ནི་མ་ཡིན་ནོ།།དེ་ཡང་། དུ་ཞིག་ཉོན་མོངས་པ་ཅན་ཁོ་ན་ཡིན་ལ།ས་ཐམས་ཅད་པ་ཡང་མ་ཡིན།དུས་ཐམས་ཅད་དུ་ཡང་མ་ཡིན།ཐམས་ཅད་ཀྱང་མ་ཡིན་ཞེ་ན། འདོད་ཆགས་ལ་སོགས་པ་ནས་ཤེས་བཞིན་མ་ཡིན་པའི་བར་ལ་ཐུག་པ་ཡན་ཆད་དོ། །དུ་ཞིག ཐམས་ཅད་དུ་འབྱུང་ལ། ས་ཐམས་ཅད་པ་མ་ཡིན། དུས་ཐམས་ཅད་དུ་མ་ཡིན། ཐམས་ཅད་ཀྱང་མ་ཡིན་ཞེ་ན།འགྱོད་པ་ལ་སོགས་པ་ནས་དཔྱོད་པ་ལ་ཐུག་པ་ཡན་ཆད་དོ།།ཞེས་སོ།།གཉིས་པ་ལ། བསྟན་བཤད་བསྡུ་གསུམ་ལས། དང་པོ་ནི། སེམས་བྱུང་དེ་དག་90

ཀྱང་གང་ཞེ་ན། ཚོར་འདུ་སེམས་པ་གསུམ་ཡིད་བྱེད་དང་རེག་པ་སྟེ། ལྔ་ནི།སེམས་ཐམས་ཅད་ཀྱི་རྗེས་སུ་འགྲོ་བས་ན། ཀུན་ཏུ་འགྲོ་བ་སྟེ། ཁམས་གསུམ་པའི་དགེ་བ་དང་།ཉོན་མོངས་ཅན་དང་།ལུང་མ་བསྟན་དང་།འདོད་པའི་མི་དགེ་བ་དང་། ཟག་མེད་ཀྱི་སེམས་དང་ཡང་མཚུངས་པར་ལྡན་པའོ། །དེའི་མཚན་ཉིད་ནི། གང་ཞིག་ངོ་བོ་ཉིད་ཀྱིས་དགེ་ཉོན་མིན་པའི་རྫས་ཡོད།དམིགས་ཡུལ་སོ་སོར་མ་ངེས་པའོ། །དེ་ཡང་སེམས་ཐམས་ཅད་ལ་གསུམ་འདུས་པ་ཡོད་པས་རེག་པ་དང་། སེམས་ཀྱི་འཇུག་པ་མེད་ན། དམིགས་པ་ལ་མི་འཇུག་པས་ཡིད་བྱེད་དང་། མྱོང་བ་དང་མཚན་འཛིན་ལ་མི་ལྟོས་པའི་སེམས་མེད་པས་ཚོར་འདུ་དང་། ཡིད་ཀྱི་ལས་གདོན་མི་ཟ་བར་འབྱུང་བས་སེམས་པ་སྟེ། ལྔ་དང་མཚུངས་པར་ལྡན་ནོ། །འདུན་ཆོས་དྲན་ཏིང་ཤེས་རབ་ལྔ་ནི། ཐམས་ཅད་དེའི་ཡུལ་མ་ཡིན་གྱི། བསམ་པ་དང་། ངེས་པ་དང་། འདྲིས་པ་དང་། བརྟག་བྱ་སྟེ། ཐ་དད་དུ་ཆད་པ་ལ་འཇུག་པས་ཡུལ་སོ་སོར་ངེས་པ་སྟེ། གང་ཞིག་ངོ་བོ་ཉིད་ཀྱིས་དགེ་ཉོན་མ་ཡིན་པའི་རྫས་ཡོད་དེའི་རིགས།ཀུན་གཞི་དང་མཚུངས་པར་མི་ལྡན་པའོ། །དད་པ་ནས་རྣམ་པར་མི་འཚེ་བའི་བར་བཅུ་གཅིག་ནི། མ་དད་པ་ལ་སོགས་པའི་གཉེན་པོ་བྱེད་ཅིང་དགེ་བའི་རྩ་བ་དང་མཚུངས་པར་ལྡན་པའི་ཕྱིར་དགེ་བ་སྟེ། གང་ཞིག་དེ་དང་མཚུངས་པར་ལྡན་པའི་རྒྱུ་མཚན་གྱིས་སེམས་ཀྱང་དགེ་བར་འགྱུར་བའོ། །འདོད་ཆགས་ནས་ལོག་ལྟའི་བར་བཅུ་ལ་ལྟ་བ་ལྔ་གཅིག་ཏུ་བྱས་པས་དྲུག་ནི།སེམས་ཉོན་མོངས་པར་བྱེད་པས་ཉོན་མོངས་པ་སྟེ། གང་ཞིག་དེ་བྱུང་བས་སེམས་ཀྱི་རྒྱུད་རབ་ཏུ་མ་ཞི་བར་བྱེད་ཅིང་སྲིད་པའི་རྩ་བར་གྱུར་པའོ།།ཁྲོ་བ་ནས་རྣམ་གཡེང་གི་བར་ཉི་ཤུ་ནི། ཉོན་མོངས་པའི་ཆར་གཏོགས་ཤིང་སེམས་91

ཉོན་མོངས་པར་བྱེད་ལ། ཉོན་མོངས་པ་དང་ཉེ་བའི་ཕྱིར་ཉེ་བའི་ཉོན་མོངས་པ་སྟེ།གང་ཞིག་དེ་བྱུང་བས་སེམས་ཀྱི་རྒྱུད་རབ་ཏུ་མ་ཞི་བར་བྱེད་རྩ་ཉོན་མ་ཡིན་པའོ། །གཉིད་ནས་དཔྱོད་པའི་བར་བཞི་ནི། ཉེ་ཉོན་ལས་གཞན་དགེ་བ་དང་། ལུང་མ་བསྟན་དུ་ཡང་འགྱུར་བས་གཞན་དུ་འགྱུར་བ་སྟེ། གང་ཞིག་དེའི་རིགས། ཆོས་གསུམ་ག་དང་མི་འགལ་བའི་བཏགས་ཡོད་དོ། །གང་ཞིག་ཅེས་པ་ནི།སེམས་བྱུང་སྤྱི་མཚན་ལ་སྙེག་པའོ།།གཉིས་པ་ལ།ཀུན་འགྲོ་ལྔ་དང་།ཡུལ་ངེས་ལྔ་དང་།དགེ་བ་བཅུ་གཅིག་དང་།རྩ་ཉོན་དྲུག་དང་།ཉེ་ཉོན་ཉི་ཤུ་དང་། གཞན་འགྱུར་བཞི་བཤད་པ་སྟེ། དྲུག་ལས། དང་པོ་ནི། སེམས་པའི་མཚན་ཉིད་དང་།བྱེད་ལས་གང་ཞེ་ན།ཞེས་དྲིས་པ་སྟེ།གཞན་ཡང་དེ་བཞིན་རིནོ།།སེམས་བྱུང་རྣམས་ནི།མཚན་ཉིད་དང་།ལས་གཉིས་ཀྱིས་བསྟན་ཏེ།དང་པོ་ནི།གང་ཡོད་ན།ཁབ་ལེན་གྱི་དབང་གིས་ལྕགས་གཡོ་བ་བཞིན་དུ་དམིགས་པ་ལ་སེམས་མངོན་པར་འདུ་བྱེད་པ་སྟེ།ཡིད་གཡོ་བར་བྱེད་པའོ།།ཇི་སྐད་དུ།སྐད་ཅིག་གཞན་དུ་མི་གནས་ཤིང་། །བྱེད་མེད་ཡིད་ཀྱང་གང་གིས་ནི། །བྱེད་དང་བཅས་པར་སྣང་བྱེད་པ། །སེམས་པ་དེ་ནི་ཡིད་ཀྱི་ལས། །ཞེས་ཏེ། རྒྱལ་པོའི་བློན་པོ་བཞིན་ནོ། །སེམས་བྱུང་གཞན་གྱིས་ཀྱང་ཡིད་གཡོ་བར་བྱེད་པས་དེ་བསལ་བའི་ཕྱིར་ཡིད་ཀྱི་ལས་རྣམ་ཤེས་ཀུན་ཏུ་གཡོ་བ་ལྟར་བྱེད་པ་ནི།སེམས་པའོ། །ཇི་ལྟར་མངོན་པར་འདུ་བྱ་བ་དད་སོགས་དགེ་བ་དང་། སྡ་ང་སོགས་མི་དགེ་བ་དང་། སྤྱོད་ལམ་ཕལ་བ་སོགས་ལུང་མ་བསྟན་གྱི་ཆོས་རྣམས་ལ་སེམས་གཡོ་ཞིང་འཇུག་པར་བྱེད་པས་སེམས་པའི་ལས་ཡིན་ལ།སེམས་པ་ནི། ལས་དེ་དང་ལྡན་པའི་ལས་ཅན་ནོ། །སེམས་ཀྱིས་འཇུག་པར་བྱེད་པས་འཇུག་པ་སྟེ། ཐ་མའི་ཚིག་མི་མངོན་པ་སྟེ། སེམས་བྱུང་གང་གིས་92

དམིགས་པ་ལ་སེམས་མངོན་དུ་ཕྱོགས་པར་བྱེད་པའོ། །དམིགས་པ་དེ་ཉིད་ལ་སེམས་འཛིན་པ་སྟེ། ཡང་དང་ཡང་དུ་གཏོད་པའོ། །ལས་དེ་ཡང་སེམས་ཀྱི་རྒྱུན་གྱི་དམིགས་པ་ངེས་པས་ཡིད་ལ་བྱེད་པ་ཁྱད་པར་ཅན་གྱི་དབང་དུ་བྱས་ནས་བཤད་ཀྱི། དེ་སེམས་ཀྱི་སྐད་ཅིག་རེ་རེ་ལ་ནི་མ་ཡིན་ཏེ། མདོ་ལས། ཡིད་ལ་བྱེད་པ་ཐོབ་པ་ནི།ཏིང་ངེ་འཛིན་ཐོབ་པའོ།།ཞེས་སྨོས་པ་དཔེར་བརྗོད་པ་སྟེ། དེར་ཡང་ཡིད་ལ་བྱེད་པ་ཁྱད་པར་ཅན་ཐོབ་པ་ལ་ཡིད་ལ་བྱེད་པ་ཞེས་བྱའོ།།གཞན་དུ་ན།ཐམས་ཅད་ཀྱིས་ཐོབ་པར་མི་འགྱུར་རོ།།ཡུལ་དབང་རྣམ་ཤེས་གསུམ་རྒྱུ་འབྲས་ཀྱི་དངོས་པོར་གནས་པ་ནི། འདུས་པ་སྟེ། དེ་ཡོད་ན།དེའི་དུས་ཉིད་ན་ཚོར་བ་བདེ་བ་འབྱུང་བ་དང་མཐུན་པ་དབང་པོའི་འགྱུར་བ་གང་ཡིན་པ་དེ་དང་འདྲ་བ་བདེ་སོགས་མྱོང་འགྱུར་གྱི་ཡུལ་གྱི་རྣམ་པ་་་་་ཡོངས་སུ་གཅོད་པ་སྟེ།དབང་པོའི་བྱེ་བྲག་གང་གིས་བདེ་སྡུག་གི་རྒྱུར་འགྱུར་བ་དེ་ནི།དབང་པོའི་འགྱུར་བ་སྟེ།དབང་པོའི་འགྱུར་བ་དང་འདྲ་བས་དབང་པོ་ལ་རེག་པའམ།དབང་པོས་རེག་པས་རེག་པའོ།།དེས་ན།ཡུལ་གྱི་འགྱུར་བ་ཡོངས་སུ་གཅོད་པ་ཡིན་ཡང་དབང་པོའི་འགྱུར་བ་ཡོངས་སུ་འགྱུར་བ་ཞེས་བཤད་དོ། །ཚོར་བའི་རྟེན་ཏེ། གནས་བྱེད་དོ། །གཉིས་པ་ནི། མི་འདོད་པ་ལ་འདུན་པ་མེད་པས་འདུན་པ།ཡུལ་སོ་སོར་ངེས་པར་བསྟན་པའི་ཕྱིར་ལྟ་ཉན་སོགས་བྱ་བའི་ཡུལ་དུ་གྱུར་པ་ལ་འདོད་ཅིང་བསམ་པའི་དངོས་པོ་ལ་ལྟ་ཉན་སོགས་བྱེད་འདོད་པ་ཐམས་ཅད་བསྡུ་བའི་ཕྱིར་དེ་དང་དེ་དང་ལྡན་པ་ཞེས་ཟློས་སྒྲ་གསུངས་ཏེ།ལྟ་ཉན་སོགས་བྱེད་འདོད་ཅིང་དོན་དུ་གཉེར་བའོ།།སྲེད་པ་ནི།མངོན་པར་ཆགས་པའི་མཚན་ཉིད་ཡིན་ལ།འདི་ནི།འདོད་པའི་མཚན་ཉིད་ཡིན་པས་ཁྱད་ཡོད་དེ།སངས་རྒྱས་ཐོབ་འདོད་བཞིན་ནོ།།འདུན་པ་ལས་93

བརྩོན་འགྲུས་འབྱུང་བས་བརྩོན་སོགས་སོ། །ཐེ་ཚོམ་ཟ་བ་ལ་མོས་པ་མེད་པས་མོས་པ། ཡུལ་ངེས་པར་བསྟན་པའི་ཕྱིར་རིགས་པའམ་ཡིད་ཆེས་པའི་ལུང་གིས་དངོས་པོ་ལ་ཐེ་ཚོམ་མེད་པར་ངེས་པའི་དངོས་པོ་ལ་ཇི་ལྟར་ཏེ།རྣམ་ཿ།་གང་གིས་མི་རྟག་དུཿཁ་ལ་སོགས་པའི་རྣམ་པར་ངེས་པ་བཞིན་དུ་སྟེ།རྣམ་པ་དེ་ཉིད་ཀྱིས་དངོས་པོ་དེ་ལ་སེམས་འཇོག་ཅིང་། འདི་ཉིད་ཡིན་གྱི།གཞན་དུ་མ་ཡིན་ནོ།།ཞེས་ངེས་པར་འཛིན་པ་སྟེ།འདི་གཅེས་སུ་བྱེད་པས་ནི།ཕས་རྒོལ་གྱིས་རང་གི་གྲུབ་མཐའ་ལས་མི་སོགས་སོ། །མ་འདྲིས་པ་ལ་དྲན་པ་མེད་པས་དྲན་པ།ཡུལ་ངེས་པར་བསྟན་པའི་ཕྱིར་འདྲིས་པ་སྟེ།སྔོན་མྱོང་བའི་དངོས་པོ་ལ་དམིགས་པ་ལ་འཛིན་པ་ཆུད་མི་ཟ་བའི་རྒྱུ་སེམས་ཀྱི་བརྗེད་པ་་མེད་པ་སྟེ། སྔོན་བཟུང་བའི་དངོས་པོ་ལ་རྣམ་པ་ཡང་ཡང་དྲན་པའོ། །དམིགས་རྣམ་མ་བརྗེད་ན། དམིགས་རྣམ་གཞན་ལ་སེམས་གཡེང་བར་མི་འགྱུར་བས་རྣམ་སོགས་སོ། །མ་བརྟགས་པ་ལ་ཏིང་ངེ་འཛིན་མེད་པས་ཏིང་ངེ་འཛིན། ཡུལ་ངེས་པར་བསྟན་པའི་ཕྱིར་སྐྱོན་སྡུག་ཀུན་དང་ཡོན་ཏན་འགོག་ལམ་ལ་མི་རྟག་སོགས་སུའམ།ས་དགུ་ལ་ཞི་རགས་སོགས་སུའམ།ཕུང་པོ་ལྔའི་རང་སྤྱིའི་མཚན་ཉིད་ལེགས་པར་བརྟགས་པའི་དངོས་པོ་ལ་སེམས་་རྩེ་སྟེ། དམིགས་པ་གཅིག་ལ་རྣམ་པར་གཡེང་བ་མེད་པར་གནས་པའོ། །འདི་ནི། སེམས་ཀྱི་རྒྱུན་དམིགས་པ་གཅིག་ལ་འཛིན་པའི་རྒྱུ་ཡིན་ལ། ཡིད་ལ་བྱེད་པ་ནི།ཡུལ་ལ་སེམས་དེའི་དུས་སུ་མི་གཏོང་བ་ཡིན་པས་ཁྱད་མེད་དོ།།སེམས་མཉམ་པར་བཞག་ན། ཡང་དག་པ་ཇི་ལྟ་བ་བཞིན་དུ་ཤེས་པའི་ཕྱིར་ཞེས་སོགས་སོ། །ཏིང་ངེ་འཛིན་བཞིན་དུ་ཤེས་རབ་ཀྱང་ཡུལ་སོ་སོར་ངེས་པར་བསྟན་པའི་ཕྱིར་བརྟགས་པ་ཉིད་ཀྱིས་དངོས་པོའི་ཆོས་རྣམས་ལ་རང་སྤྱིའི་་94

མཚན་ཉིད་འདྲེས་པ་ལྟ་བུའི་ཆོས་རྣམས་ཡང་དག་པའམ། ལོག་པར་རབ་ཏུ་རྣམ་པར་འབྱེད་པར་བྱེད་པ་སྟེ།དེ་ལ་གསུམ་ལས།རིགས་པས་བསྐྱེད་པ་ནི།ཡིད་ཆེས་པའི་ལུང་དང་།རྗེས་དཔག་དང་།མངོན་སུམ་གྱིས་བསྐྱེད་པའི་ཐོས་བསམ་སྒོམ་གསུམ་གྱི་ཤེས་རབ་དང་།རིགས་པ་མ་ཡིན་པ་ནི།ལུང་དང་།རྗེས་དཔག་ལྟར་སྣང་དང་། ལོག་པའི་ཏིང་ངེ་འཛིན་ལས་སྐྱེས་པའི་ཐོས་བསམ་སྒོམ་གསུམ་དང་།སྐྱེས་ཐོབ་དང་།འཇིག་རྟེན་གྱི་ཐ་སྙད་ཤེས་པ།དེ་གཉིས་ཀ་མ་ཡིན་པ་དང་གསུམ་མོ། །དེས་ཆོས་རབ་ཏུ་རྣམ་པར་ཕྱེ་ནས་ངེས་པ་རྙེད་པའི་ཕྱིར་སེམས་སོགས་སོ།།གསུམ་པ་ལ།སོ་སོའི་གཞི་དང་།ཆེ་འབྲིང་གི་རབ་ཏུ་དབྱེ་བ་དང་། གནས་ཀྱི་སྒོ་ནས་གཞུང་ལ་སྦྱར་བ་ལས། དང་པོ་ནི། སྦྱིན་པ་ལས་བྱུང་བའི་བསོད་ནམས་བྱ་བའི་དངོས་པོ་དང་། ཚུལ་ཁྲིམས་དང་། སྒོམ་པ་དང་། ཐོས་པ་དང་། བསམ་པ་དང་། དེ་ལས་གཞན་པའི་སྒོམ་པ་དང་། སོ་སོར་རྟོག་པ་དང་། སེམས་ཅན་ལ་ཕན་འདོགས་པའི་དངོས་པོ་ལའོ། །གཉིས་པ་ནི།མཉམ་པར་མ་བཞག་པའི་སའམ།ཉོན་མོངས་ཆེན་པོ་སྤོང་བའི་གཉེན་པོ་ནི། ཆུང་ངུ་། ལོ་ཀ་པའི་མཉམ་གཞག་གི་སའམ། ཉོན་མོངས་འབྲིང་སྤོང་བའི་གཉེན་པོ་ནི། འབྲིང་། འདས་པའི་མཉམ་གཞག་གི་སའམ། ཆུང་ངུ་སྤོང་བའི་གཉེན་པོ་ནི།ཆེན་པོའོ།།གསུམ་པ་ལ།དྲུག་སྟེ།ལས་འབྲས་ངེས་ཤིང་ཡིད་ཆེས་པའི་དང་།མི་དགེ་བ་ལས་ལྡོག་པའི་དང་།དགེ་བའི་ལས་ལ་འཇུག་པའི་དང་། ལོ་ཀ་པའི་རྣམ་དག་གི་དང་། འདས་པའི་རྣམ་དག་གི་དང་། སེམས་ལ་ཕན་འདོགས་པའི་དུས་སོ།།དང་པོ་ནི།ལས་དང་འབྲས་བུས་བསྡུས་པའི་སྡུག་ཀུན་ཉེས་པ་ཅན་དང་།འགོག་ལམ་གྱིས་བསྡུས་པའི་རྣམ་བྱང་ཡོན་ཏན་ཅན་དུ་ཡོད་པའི་དངོས་པོ་ཉིད་ལ་མངོན་ང་ར་ཡིད་ཆེས་པའི་དད་པ་ཡོན་ཏན་་་95

ཅན། དཀོན་མཆོག་གསུམ་ལ་སངས་རྒྱས་སྤངས་རྟོགས་རྫོགས་པའི་ཡོན་ཏན་ལ་སྤུ་ཟིང་ཞེས་བྱེད་ཅིང་མཆི་མ་འབྱུང་བའི་མཚན་ཉིད་ཅན་གྱི་དགའ་བ་་་དང་། ཆོས་ནི། སྡུག་བསྔལ་རྒྱུར་བཅས་ཞི་བ་དང་། དེ་ཐོབ་བྱེད་དང་གསལ་བྱེད་དུ་ཤེས་ནས་དང་བ་དང་།དགེ་འདུན་ནི།འཁོར་བའི་འདམ་ལས་བརྒལ་བ་དང་། དེའི་ལམ་ལ་གནས་པར་ཤེས་ནས་དང་བ་ནི། དང་བའི་དད་པའོ། །མྱང་འདས་འགོག་བདེན་ནི། དེའི་ཡོན་ཏན་དང་ལྡན་ཞིང་ཐོབ་པར་བྱ་ནུས་པ་ཡིན་ལ། དེའི་ལམ་ནི། བསྒྲུབ་པར་བྱ་ནུས་པ་ཡིན་པས་དེ་རྣམས་ལ་བདག་གིས་ཐོབ་པར་བྱེད་དམ། སྒྲུབ་པར་བྱེད་ནུས་སོ། །སྙམ་དུ་འདོད་པའི་རྣམ་པ་ནི།འདོད་པའི་དད་པའོ།།འོ་ན་འདུན་པའང་སྲེད་པར་འགྱུར་རོ།།སྙམ་ན།མི་འགྱུར་ཏེ།འདུན་པ་ནི།འདིའི་སྔོན་དུ་འགྲོ་བ་ཡིན་ལ།སྲེད་པ་ནི།དགེ་བ་ཡུལ་མ་ཡིན་པའི་ཕྱིར་རོ། །འདི་གསུམ་ག་ཡང་མ་དད་པའི་མི་མཐུན་ཕྱོགས་སེམས་དང་བ་སྟེ། དཔེར་ན། ནོར་བུ་ཆུ་དང་གིས་ཆུ་དང་བར་བྱེད་པ་ལྟར།འདི་ལ་བརྟེན་ནས་སེམས་ཉོན་མོངས་དང་ཉེ་ཉོན་གྱི་རྙོག་མ་མི་འབྱུང་ཞིང་དང་བར་བྱེད་ལ།གཟུགས་མ་ཡིན་པས་སེམས་དང་བའོ།།འདི་ལས་འདུན་པ་སྐྱེ་བའི་ཕྱིར་འདུན་སོགས་སོ། །གཉིས་པ་ནི། རིགས་དང་། ཤེས་རྒྱ་ལ་སོགས་པའི་ཡོན་ཏན་གྱིས་བདག་སྡིག་པ་བྱ་བར་མི་རིགས་པར་ཤེས་པའམ།བྱས་ན།རྣམ་སྨིན་མི་འདོད་པ་མྱོང་ཞིང་གཞན་ལ་གནོད་པར་ཞུགས་པའི་ཕྱིར་ཆོས་ལས་ཀྱང་སྨད་པར་ཤེས་ནས་བདག་ཉིད་ལ་ལྟོས་པའམ། བདག་ཉིད་བྱ་བ་ལ་འཇུག་ལྡོག་གི་དབང་ངམ། བདག་པོར་བྱས་པ་ལ་དམིགས་པ་ནི། དམ་པ་རྣམས་ཀྱིས་སྨད་ཅིང་རྣམ་སྨིན་མི་འདོད་པ་འབྱིན་པའི་དོན་གྱིས་ན། ཁ་ན་མ་ཐོ་བ་སྟེ།ངེས་ཚིག དམ་པ་རྣམས་ཀྱི་མདུན་དུ་སྨྲ་བར་མི་འོས་ཤིང་བརྗོད་96

དུ་མི་རུང་བས་ན། ཁ་ན་མ་ཐོ་བ་སྟེ། སྡིག་པའི་ལས་ལ་འཛེམ་པ་སྟེ། དེ་ལ་འཇིགས་པར་ལྟ་བས་སེམས་བག་འཁུམས་པའོ། །འདི་དང་འོག་མ་གཉིས་ཡོད་ན། ཉེས་སྤྱོད་མི་བྱེད་ཅིང་བྱས་པ་སྤོང་བས་ཉེས་སོགས་སོ། །ཉེས་སྤྱོད་བྱས་ན། ལོ་ཀ་པས་སྨོད་པར་ཤེས་ནས་དེས་འཇིགས་ནས་གཞན་ལ་ལྟོས་པའམ་དབང་དུ་བྱས་ནས་ཁ་ན་མ་ཐོ་བ་ལ་འཛེམ་པའོ། །གསུམ་པ་ནི། མ་ཆགས་པའི་དགག་སྒྲ་མེད་པ་དང་། གཞན་པ་དང་། གཉེན་པོ་གསུམ་ལ་འཇུག་པ་ལས། འདིར་ཆགས་པའི་གཉེན་པོ་སྟེ། ཞེ་སྣང་མེད་པ་དང་། གཏི་མུག་མེད་པའང་དེ་བཞིན་ནོ། །གཉེན་པོ་ཡང་ཤེས་རབ་ཀྱིས་ཐམས་ཅད་ཀྱི་གཉེན་པོ་བྱེད་པ་ལྟ་བུ་མ་ཡིན་གྱི། རང་རང་གི་གཉེན་པོ་སྟེ། དེས་ན་འདིར་སྲིད་པ་ནང་ཉེར་ལེན་གྱི་ཕུང་པོ་དང་སྲིད་པའི་ཡོ་བྱད་དེའི་ལོངས་སྤྱོད་་་་་་བཟའ་བཏུང་སོགས་ཉེར་མཁོ་རྣམས་ལ་ཉེས་དམིགས་ཡོངས་སུ་ཤེས་པའམ།རང་བཞིན་ཤེས་ནས་ཆགས་པ་མེད་པ་སྟེ། ཡིད་འབྱུང་ཞིང་མི་ཕྱོགས་པའི་རྣམ་པས་མི་ལེན་པའོ། །སྲིད་པ་དང་སྲིད་པའི་ཡོ་བྱད་ལ་མ་ཆགས་ན། སྡིག་པའི་ལས་ལ་མི་འཇུག་པས་ཉེས་སོགས་སོ། །སེམས་ཅན་དགྲ་ལ་སོགས་པ་ཡིད་དུ་མི་འོང་བ་རྣམས་དང་།ན་ཚ་སོགས་དུཿཁའི་ཚོར་བ་དང་།དུཿཁ་གང་ལས་སྐྱེས་པའི་གནས་ཀྱི་ཆོས་མཚོན་དུག་ཚེར་མ་སོགས་རྣམས་ལ་ཀུན་ནས་མནར་སེམས་པ་སྟེ། གནོད་པར་སེམས་པ་མེད་པའི་བྱམས་པའོ། །འདིས་ཞེ་སྡང་གིས་ཀུན་ནས་བསླངས་པའི་ཉེས་སོགས་སོ། །རྣམ་སྨིན་ལས་བྱུང་བའི་ཤེས་རབ་སྐྱེས་ཐོབ་ཀྱིའོ། །སྡེ་སྣོད་ཀྱི་ལུང་ཐོས་པ་ལས་བྱུང་བའི་ཤེས་རབ་དང་།དེའི་དོན་རིགས་པས་བསམ་པ་ལས་བྱུང་བའི་ཤེས་རབ་གཉིས་ནི།ལུང་ལས་ཤེས་པའོ།།བསྒོམས་བྱུང་གི་ཤེས་རབ་ནི།རྟོགས་པ་ལས་ཤེས་པ་སྟེ།བཞི་97

ནི། ཤེས་པའི་འོ། །སོ་སོར་རྟོག་པ་ནི། ཤེས་རབ་བརྟན་པ་དང་བཅས་པ་སྟེ།བརྩོན་འགྲུས་སམ།ཏིང་ངེ་འཛིན་དང་མཚུངས་པར་ལྡན་པའི་ཤེས་རབ་ནི།ཉོན་མོངས་པའི་ས་བོན་མ་སྤངས་བཞིན་དུ་ཉོན་མོངས་པའི་སྐབས་མི་་་་་་་་འབྱེད་པས་བརྟན་པ་དང་བཅས་པའོ། །དགེ་བ་ཐམས་ཅད་ཀྱང་གཏི་ནུ།ག་གི་གཉེན་པོ་ཡིན་པས་དེ་བསལ་བའི་ཕྱིར་ཡང་དག་པ་ཇི་ལྟ་བ་བཞིན་རྟོག་པའི་ཤེས་པ་དང་སོ་སོར་རྟོག་པའི་ཤེས་རབ་བོ། །ཉེས་སྤྱོད་ཀྱི་རྒྱུ་ལ་གཏི་མུག་གིས་ཁྱབ་ལ། འདིས་གཏི་མུག་སེལ་བས་ཤེས་རབ་སོགས་སོ། །ལེ་ལོའི་གཉེན་པོ་དགེ་བ་ལ་སེམས་མངོན་པར་སྤྲོ་བ་ནི། བརྩོན་འགྲུས་ཏེ། ཉོན་མོངས་ཅན་ལ་སྤྲོ་བ་ནི། སྨད་པས་ལེ་ལོ་སྟེ། ཇི་སྐད་དུ། གསུང་རབ་འདི་ལས་གཞན་པ་གང་ཕྱི་རོལ་པ་རྣམས་ཀྱི་བརྩོན་འགྲུས་ནི།ལེ་ལོ་ཉིད་དོ།།ཞེས་སོ།།དེ་ནི་ཕལ་ཆེར་གོམས་སྟོབས་ཀྱིས་འཇུག་ཀྱང་སྤྲོ་བ་ལ་ལྟོས་པའང་ཅུང་ཟད་ཡོད་པས་དེ་་་་དང་།དགེ་མི་དགེ་གཉི་ག་ལ་མི་སྤྲོ་བའི་སྙོམ་ལས་ཀྱི་ལེ་ལོ་གཉིས་སེལ་ལོ དེ་ལ་དབྱེ་ན། དགེ་བ་རྒྱ་ཆེན་སྒྲུབ་སྙམ་དུ་སེམས་ཀྱི་མཐུ་བསྐྱེད་ཅིང་སྨོན་པ་གོ་ཆ་དང་། དེ་ནས་དགེ་བ་སྒྲུབ་པ་ལ་བརྩོན་པར་ཞུགས་པའི་སྦྱོར་བ་དང་།དཀའ་སྤྱད་ཀྱིས་མི་ཞུམ་ཞིང་སྤྲོ་བའི་མི་འགོང་བ་དང་། མི་མཐུན་ཕྱོགས་ཀྱིས་མི་འཁྲུགས་ཤིང་འཕྲོ་མི་གཅོད་པའི་མི་ལྡོག་པ་དང་། དགེ་བ་ཅུང་ཟད་ཙམ་གྱིས་ཆོག་པར་མི་འཛིན་པར་རྒྱ་ཆེན་པོ་སྒྲུབ་པའི་བརྩོན་པ་མི་འདོར་བ་དང་མཚུངས་པར་ལྡན་པ་ལྔ་སྟེ། ཇི་སྐད་དུ། དགེ་བའི་ཆོས་རྣམས་ལ་མཐུ་དང་ལྡན་པ་དང་།བརྩོན་འགྲུས་དང་ལྡན་པ་དང་།སྤྲོ་བ་དང་ལྡན་པ་དང་།བརྟུལ་བ་བརྟན་པ་དང་། བརྩོན་པ་མི་འདོར་བ་ཞེས་གསུངས་པ་དང་རིམ་བཞིན་ནོ། །ཇི་ལྟར་དངོས་གཞི་ལ་འཇུག་པ་ལྟ་བུ་ནི། རྫོགས་བྱེད་དོ། །དེ་ཉིད་98

ལེགས་པར་ཡོངས་སུ་སྦྱང་བ་བྱས་པ་ནི། སྒྲུབ་པའོ། །བཞི་པ་ནི། ལུས་ལས་སུ་མི་རུང་བ་ལྕི་ཞིང་ཟོ་མདོག་མི་བདེ་བ་དང་། སེམས་ལས་སུ་མི་རུང་བ་བྱིང་ཞིང་རྨུགས་པ་དང་།ཉོན་མོངས་ཀྱི་ས་བོན་རྣམས་ནི།གནས་ངན་ལེན་ཏེ།དེ་འདིས་རྒྱུན་གཅོད་པར་བྱེད་པའི་ཕྱིར་དེའི་གཉེན་པོ་སྟེ།ལུས་ལས་སུ་རུང་བ་ལུས་ཀྱི་རང་གི་བྱ་བ་རྣམས་ལ་ལྡང་བ་ཡང་བ་གང་ལས་འབྱུང་བའོ། །སེམས་ལས་སུ་རུང་བ་དགེ་བ་ལ་ཞུགས་པའི་སེམས་ཀྱི་སིམ་པ་དང་། ཡང་བའི་རྒྱུར་གྱུར་པའི་སེམས་བྱུང་དེ་དང་ལྡན་ན། སེམས་དམིགས་པ་ལ་ཐོགས་མེད་དུ་འཇུག་པའོ། །ལུས་ཀྱི་རེག་བྱའི་ཁྱད་པར་དགའ་བས་ཟིན་པ་ནི། ལུས་ཤིན་ཏུ་སྦྱངས་པ་སྟེ། ཡིད་དགའ་ན། ལུས་ཤིན་ཏུ་སྦྱངས་པར་འགྱུར་རོ། །ཞེས་གསུངས་པས་སོ། །དེ་སེམས་བྱུང་མིང་ཡང་སེམས་བྱུང་གི་སྐབས་ཡིན་པས་སམ། སེམས་ཤིན་ཏུ་སྦྱངས་པ་སྒྲུབ་བྱེད་དུ་སྦྱངས་པ་དང་། བྱང་ཆུབ་ཀྱི་ཡན་ལག་ཏུའང་བཤད་དོ། །དེའི་དབང་གིས་ལུས་སེམས་ཀྱི་གནས་ངན་ལེན་གནས་གྱུར་པར་བྱེད་པས་ཉོན་མོངས་པ་ལ་སོགས་པའི་སྒྲིབ་པ་སོགས་སོ། །ལྔ་པ་ནི། གདགས་གཞི་ནི། མ་ཆགས་སོགས་བརྩོན་འགྲུས་དང་བཅས་པ་ལ་གནས་ཤིང་རྟེན་བཅས་ནས་ཉོན་མོངས་ཀྱི་གཉེན་པོ་བྱེད་པ་ལ་བག་ཡོད་དུ་བཏགས་སོ། །འོ་ན། བཞི་པོ་མཚུངས་ལྡན་སྲིད་པས་རྫས་མཚུངས་ཉམས་སོ། །ཞེ་ན་མི་ཉམས་ཏེ། འདི་བཏགས་ཡོད་ཡིན་པས་གདགས་གཞི་ལས་གུད་ན་རྫས་སུ་མེད་ཅིང་།རྫས་མཚུངས་རྫས་ཡོད་ལ་བརྩི་བའི་ཕྱིར་རོ།།ཞེས་ཟེར་རོ །བཞི་པོ་གང་མི་དགེ་བའི་གཉེན་པོ་དགེ་བ་ཟག་བཅས་ཟག་མེད་ཀྱི་ཆོས་་་་་་རྣམས་གོམས་ཤིང་ཡང་ཡང་མངོན་དུ་བྱེད་པའི་སྒོམ་པ་དང་། ཟག་བཅས་ཀྱི་ཆོས་ཟག་པ་དང་ཟག་པའི་གནས་ཀྱི་ཡུལ་རྣམས་ལ་སེམས་སྲུང་བ་སྟེ། ཟག་99

པ་རྣམས་སེལ་བ་དང་།རྣམ་པར་གནོན་པ་དང་།ས་བོན་བཏོན་པས་སྤོང་ལ་ཡུལ་ཡོངས་སུ་སྤངས་པས་སྤོང་ངོ་།།ལྷ་མིའི་སྲིད་པ་དང་།དེ་དེའི་ལོངས་སྤྱོད་ཀྱི་ཁྱད་པར་བཟང་པོ་རྙེད་པ་ནི། འཇིག་སོགས་སོ། །བྱང་ཆུབ་གསུམ་གྱི་སྤངས་རྟོགས་ཡོན་ཏན་ནི།འཇིག་སོགས་སོ།།བཏང་སྙོམས་ནི།ཚོར་བ་བཏང་སྙོམས་དང་། ཚད་མེད་ཀྱི་བཏང་སྙོམས་དང་། འདུ་བྱེད་བཏང་སྙོམས་དང་གསུམ་ལས། འདིར་ཐ་མ་སྟེ། གདགས་གཞི་མ་ཆགས་སོགས་གསུམ་དང་། རྒྱུ་བརྩོན་འགྲུས་དང་བཅས་པ་ལ་བཏགས་ཏེ། བཞི་པོ་ཉོན་མོངས་མེད་པའི་ངོ་བོ་བཏང་སྙོམས་ཡིན་པའི་ཕྱིར་རོ། །དེ་ལས་གནས་ཤིང་བརྟེན་ནས་གང་གིས་ཉོན་མོངས་ཅན་གྱི་ཆོས་བསལ་ནས་ཉོན་མོངས་པ་མེད་པར་གནས་པ་སྟེ།དེ་ཡང་ཐོག་མའི་དུས་སུ་ཉན་ནས་ཉོན་མོངས་བྱིང་རྒོད་ཀྱི་སེམས་མི་མཉམ་པ་མཐོ་དམན་ཅན་དུ་གནས་པ་དང་། མི་མཐུན་པ་བྱིང་རྒོད་མེད་པས་སེམས་མཉམ་པ་ཉིད་དང་། བར་དུ་འདུ་བྱེད་མེད་ཅིང་བསྒྲིམ་མི་དགོས་པར་མཉམ་གཞག་གི་སེམས་ཅི་རིགས་པར་མཉམ་པར་འཇུག་པ་རྣལ་དུ་འདུག་པ་སྟེ།བསྒོམས་ནས་རིང་པོར་མ་ལོན་པའི་ཕྱིར་བྱིང་རྒོད་འབྱུང་དོགས་ཡོད་དོ། །ཐ་མའི་དུས་སུ་སྒོམ་པ་རབ་ཏུ་གྱུར་པས་མི་མཐུན་ཕྱོགས་ཐག་བསྲིངས་པའི་་་་ཕྱིར་བྱིང་རྒོད་འབྱུང་དོགས་མེད་དེ། བྱིང་རྒོད་སེལ་བའི་འབད་རྩོལ་མི་དགོས་པར་སེམས་ལྷུན་གྲུབ་ཏུ་གནས་པ་ཉིད་དེ། འདིའི་ཉོན་མོངས་བསལ་ནས་གནས་པའི་ཕྱིར་བྱིང་རྒོད་སོགས་ཀུན་སོགས་སོ། །དྲུག་པ་ནི། གདགས་གཞི་ཞེ་སྡང་མེད་པའི་ཆ་ཤས་སུ་གཏོགས་པས་རྫས་སུ་མེད་ལ། རྣམ་འཆེའི་གཉེན་པོ་སེམས་ཅན་ལ་སྙིང་རྗེ་བའི་སེམས་ཉིད་དེ། ཕ་རོལ་སྡུག་ན་དུཿཁ་བར་འགྱུར་བའི་ཕྱིར་བསོད་ཉམས་སེལ་བའོ། །གསོད་འཆིང་ལ་སོགས་པའི་100

གནོད་པ་མི་བྱེད་པས་ཐོ་སོགས་སོ། །བཞི་པ་ལ། ཆེ་འབྲིང་དང་། ངོ་བོའི་དབྱེ་བ་སྟེ།གཉིས་ལས།དང་པོ་ནི།ལམ་གྱི་མཐར་སྤོང་བ་ནི།ཆུང་ངུ་།བར་དུ་སྤོང་བ་ནི།འབྲིང་།དང་པོར་སྤོང་བ་ནི།ཆེན་པོའོ།།གཉིས་པ་ལ།ལྟ་མིན་ལྔ་དང་།ལྟ་བ་ལྔ་སྟེ། གཉིས་ལས། དང་པོ་ལ་ལྔ་ལས། འདོད་ཆགས་ནི། ཁམས་གསུམ་པའི་ཉེ་བར་ལེན་པའི་ཕུང་པོ་དང་། དེའི་ཡོ་བྱད་རྣམས་ལ་ཇི་ལྟར་རས་ལ་སྣུམ་འཇེན་པ་གདོན་དཀའ་བ་བཞིན་དུ། འདོད་ཆགས་ཀྱང་རང་གི་དམིགས་པ་ལ་ཞུགས་ནས་མཆེད་པ་ནི། འབད་ཀྱང་དེ་དང་བྲལ་དཀའ་བས་འཇེན་པ་དང་འདྲ་བས་རྗེས་ཆགས་ཏེ།རྗེས་སུའི་སྒྲ་དོན་དགུ་ལ་འཇུག་ཀྱང་འདིར་འདྲ་བའི་དོན་ཏེ། རེག་བྱའི་ཁྱད་པར་ལ་ཡང་དགུ་པའི་སྒྲ་འཇུག་པས་དེ་དཔེར་བྱ་བའི་དོན་ཏོ། །ཁམས་གསུམ་གྱི་ཉེར་ལེན་གྱི་ཕུང་པོ་ནི། དུཿཁ་གསུམ་དང་ཅི་རིགས་པར་ལྡན་པའི་ཕྱིར་དུཿཁ་ཡིན་ལ། དེ་ཁམས་གསུམ་གྱི་སྲིད་པའི་དབང་གིས་གྲུབ་པས་སྡུག་སོགས་སོ། །ཁོང་ཁྲོ་ནི། མནར་སེམས་པ་སེམས་རྩུབ་པ་སྟེ།དེས་ནོན་ན།གསོད་འཆིང་སོགས་གནོད་པ་བྱ་བར་སེམས་པའོ།།རེག་པ་ནི།བདེ་བ་སྟེ།དེ་དང་ལྷན་ཅིག་མི་གནས་ཀྱི།མནར་སེམས་ཡོད་ན། ཡིད་མི་བདེ་ངེས་པར་འབྱུང་བས་སེམས་གདུང་ཞིང་སེམས་ཀྱི་རྗེས་སུ་འགྱུར་བའི་ཕྱིར་ལུས་ཀྱང་གདུང་བས་ཕོངས་ཤིང་སྡུག་བསྔལ་ལ། ཞེ་འགྲས་ཀྱི་སེམས་དང་ལྡན་ན། ཉེས་སྤྱོད་གང་དང་ཡང་མི་རིང་བས་ཉེས་སོགས་སོ། །ང་རྒྱལ་ནི། བདག་རྐྱེན་འཇིག་ལྟ་ལ་བརྟེན་ནས་བདག་སེམས་ཁེངས་ཤིང་གཞན་དག་པས་ལྷག་པར་རློམ་སེམས་པ་སྟེ། བླ་མ་དང་ཡོན་ཏན་རྣམས་ལ་འགྱིང་ཞིང་ལུས་ངག་གི་སྲི་ཞུ་མེད་པས་མི་གུས་པ་དང་། ང་རྒྱལ་གྱི་དབང་གིས་ཡང་སྲིད་འབྱུང་བས་སྡུག་སོགས་སོ།།མ་རིག་པ་ནི།མ་ནི།རིག་པ་འགོག་101

པ་སྟེ། འདིར་རིག་པ་ཤེས་རབ་སྟེ། རབ་ཏུ་ཤེས་པ་དེ་བས་ན། རིག་པ་ཞེས་བྱའོ།།ཅི་རབ་ཏུ་ཤེས་ཤེ་ན།གཟུགས་ཡང་དག་པ་ཇི་ལྟ་བ་བཞིན་དུ་ཤེས་སོ།།ཞེས་གསུངས་པས།ཇི་ལྟ་བ་བཞིན་རིག་པ་ཤེས་རབ་ཡིན་ལ།དེའི་འགལ་བའི་མི་མཐུན་ཕྱོགས་སུ་གྱུར་པའི་སེམས་བྱུང་ནི། མ་རིག་པ་སྟེ། ཇི་སྐད་དུ། རིག་པའི་མི་མཐུན་ཕྱོགས་ཆོས་གཞན།།མ་རིག་མི་མཛའ་རྫུན་སོགས་བཞིན།།ཞེས་སོ། །ཉོན་མོངས་མ་ཡིན་པའི་མ་རིག་པ་དགྲ་བཅོམ་པའི་མི་ཤེས་པ་ལྟ་བུ་ཡོད་པས་དེ་བསལ་བའི་ཕྱིར་ཁམས་གསུམ་པའི་ཉོན་མོངས་སུ་བསྡུས་པ་ལས་་་་་དང་། འབྲས་བུ་དང་། དཀོན་མཆོག་རྣམས་མི་ཤེས་པ་སྟེ། འདིས་ཤེས་བྱའི་ཆོས་རྣམས་ལ་རྟག་བདེ་སོགས་ཕྱིན་ཅི་ལོག་ངེས་དང་། སོམ་ཉི་ཟ་བས་ཐེ་ཚོམ་དང་། འདོད་ཆགས་ལ་སོགས་པའི་ཀུན་སོགས་སོ། །ཐེ་ཚོམ་ནི། ཉོན་མོངས་མིན་པའི་ཡིད་གཉིས་བསལ་བའི་ཕྱིར་བདེན་པ་བཞི་རྣམས་ལ་ཡིན་་མིན་ལ་སོགས་པར་ཡིད་གཉིས་ཟ་བ་ནི། ངེས་པའི་ཚིག་གིས་བློ་སྣ་ཚོགས་སུ་བྱེད་པ་སྟེ། ཤེས་རབ་ལས་རང་བཞིན་ཐ་དད་དོ། །དཀོན་མཆོག་གསུམ་ལ་ཐེ་ཚོམ་ཟ་བ་ཡང་འགོག་ལམ་ལ་ཐེ་ཚོམ་ཟ་བའི་ནང་དུ་ཅི་རིགས་པར་འདུའོ། །དེས་སྐྱོན་ཡོན་ངེས་པ་མ་རྙེད་ན། བླང་དོར་མི་རྩོམ་པའི་ཕྱིར་ཉེས་སོགས་སོ།།གཉིས་པ་ལ། ལྟ་བ་ལྔ་སོ་སོའི་རང་བཞིན། དེ་ལྔ་ལ་སྒྲོ་སྐུར་གྱི་བྱེ་བྲག སྔོན་དང་ཕྱི་མཐའི་ལྟ་བ་རྣམས་ལྟ་བ་གང་གིས་བསྡུས་ཚུལ། ལུང་མ་བསྟན་གྱི་ལྟ་བ་རྣམས་གང་གིས་བསྡུས་ཚུལ།ཉེས་པ་ལྔ་གཟིགས་ནས་བདག་བསལ་ཚུལ།མཐའ་ཉི་ཤུ་ལ་བདག་དང་བདག་གིར་ལྟ་ཚུལ། འཇིག་ཚོགས་སུ་ལྟ་བ་མ་དཔྱད་པའི་གཞི་ཅན་དུ་བསྟན་པ་དང་བདུན་ལས། དང་པོ་ལ། ལྟ་བ་ལྔའི་དང་པོ་འཇིག་ལྟ་ནི།འཇིག་པར་འགྱུར་བས་འཇིག་པའོ།།ཥཿ་འཇིག་པ་ལའོ་102

ཞེས་བྱིངས་ལ་འདོན་པས་སོ།།ཅིཉ་གསོག་པ་ལའོ་ཞེས་འདོན་པས།ཀཱ་ཡ་ནི།བསགས་པ་དང་། གནས་དང་། ཚོགས་པ་དང་། ལུས་དང་། ཉེ་བར་ཞི་བར་བྱེད་པ་ལ་འཇུག་པ་ལས། འདིར་བསགས་པས་ན། ཚོགས་པ་སྟེ། འཇིག་པ་ཡང་ཡིན།མང་པོ་ཡང་ཡིན་པས་འཇིག་ཚོགས་ཏེ།ཉེར་ལེན་གྱི་ཕུང་པོ་ལྔའོ།།རྟག་པ་གཅིག་པུར་འདུ་ཤེས་པ་སྤང་བའི་ཕྱིར་དུ་དེ་ལྟར་བཤད་དེ། དེ་དག་ལ་བདག་དང་བདག་གིར་ལྟ་བ་ནི། རྟག་པ་གཅིག་པུར་འཛིན་པ་སྔོན་དུ་འགྲོ་བ་ཅན་ཡིན་པའི་ཕྱིར་འཇིག་ཚོགས་ལ་འཇིག་ཚོགས་མ་ཡིན་པར་ལྟ་་་་བས་འཇིག་ཚོགས་ལ་ལྟ་བ་ཞེས་བར་གྱི་ཚིག་མི་མངོན་པར་བྱས་པ་སྟེ། དེ་ཡང་རང་རྒྱུད་དུ་གྱུར་པ་རྣམས་ལ་བདག་དང་། གཞན་རྒྱུད་དུ་གྱུར་པ་དང་མ་ཟིན་པ་རྣམས་ལ་བདག་གིར་ལྟ་བའམ། ནང་ལ་བདག་དང་བདག་གིར་ལྟ་ལ། ཕྱི་རོལ་ལ་བདག་གིར་ལྟ་སྟེ། འདིས་མཐར་འཛིན་གཅོད་དོ། །ཡང་དག་པར་ཏེ།དོན་དམ་པའི་བདེན་པར་རྗེས་སུ་ལྟ་བ་ནི།རྣམ་པར་འབྱེད་པ་སྟེ།མ་རྨོངས་ན་བདག་མེད་ལ། བདག་ཏུ་མི་ལྟ་བའི་ཕྱིར་གཏི་མུག་དང་མཚུངས་པར་ལྡན་ཞིང་ཕྱིན་ཅི་ལོག་ཏུ་གྱུར་པས་ཤེས་རབ་ཉོན་མོངས་ཅན་ཏེ། དེས་མི་སྐྲག་པའི་བཟོད་པ་དང་། དེ་དོན་དུ་གཉེར་བར་འདོད་པ་དང་། དེ་རྣམ་པར་འབྱེད་པའི་བློ་གྲོས་དང་།དེ་ལ་མངོན་པར་ཞེན་པས་རྟོག་པ་དང་།དེ་ལ་དམིགས་པར་བྱེད་པས་ལྟ་བའམ། ཆུང་ངུ་དང་། འབྲིང་དང་། ཆེན་པོ་དང་།ཆེས་ཆེ་དང་།ཤིན་ཏུ་ཆེས་ཆེ་བས་རིམ་པ་བཞིན་ཏེ།ཕྱི་མ་བཞིའམ།མདོ་ལས་གསུངས་པའི་ལྟ་བའི་བྱེ་བྲག་ཐམས་ཅད་འདི་ལ་བརྟེན་པས་ལྟ་སོགས་སོ། །ཟག་བཅས་ལ་དམིགས་པ་ཐམས་ཅད་ཀྱང་འཇིག་ཚོགས་ལ་ལྟ་མོད་ཀྱི།བདག་ལྟ་ལ་འཇིག་ཚོགས་མ་གཏོགས་པའི་ཡུལ་མེད་པར་བསྟན་པའི་ཕྱིར་་103

དེ་སྐད་བཤད་དེ།ཇི་སྐད་དུ།དགེ་སློང་དགདགེ་སྦྱོང་ངམ།བྲམ་ཟེ་གང་ལ་ལ་བདག་གོ་སྙམ་དུ་ཡང་དག་པར་རྗེས་སུ་ལྟ་བ་ན།ཡང་དག་པར་རྗེས་སུ་ལྟ་བ་དེ་དག་ཐམས་ཅད་ནི། ཉེ་བར་ལེན་པའི་ཕུང་པོ་ལྔ་པོ་འདི་དག་ལ་ལྟ་བ་ཁོ་ནར་ཟད་དོ་ཞེས་སོ།།མཐར་འཛིན་ནི།ཐོག་མའི་ཚིག་མི་མངོན་པ་སྟེ།འཇིག་ལྟས་གང་ལ་བདག་ཏུ་དམིགས་པའི་ཉེར་ལེན་གྱི་ཕུང་པོ་ལྔ་པོ་དེ་དག་ལ་་་་་རྟག་པ་ཐེར་ཟུག་མི་འཇིག་པའམ་ཆད་པ་ནི། གཉེན་པོས་མ་བཅོམ་པར་ཉིང་མཚམས་སྦྱོར་བ་མེད་པར་འཇིག་པའི་རྒྱུན་ཆད་པར་ཡང་སོགས་ཏེ། རྟག་ཆད་ཀྱི་མཐའ་སྤངས་ནས་རྟེན་འབྲེལ་ཤེས་པ་དབུ་མའི་ལམ་གྱིས་འཁོར་བ་ལས་ངེས་སོགས་སོ། །ལྟ་བ་ལ་སོགས་པ་དམན་པ་ལ་མཆོག་ཏུ་འཛིན་པ་ཞེས་འདི་དང་། འོག་མ་གཉིས་སོགས་ཀྱི་སྒྲ་དང་བར་གྱི་ཚིག་མི་མངོན་པ་སྟེ།འཇིག་ལྟ་མཐར་ལྟ་ལོག་ལྟ་སྟེ་གསུམ་དང་། གང་ལ་བརྟེན་ནས་ལྟ་བ་རྣམས་འབྱུང་བའི་ལྟ་བའི་ས་ནས་ལྟ་བ་པོའི་ལུས་ཉེ་བར་སོགས་དག་ལ་ཕུལ་དུ་་་་་བྱུང་བས་ན། མཆོག འདི་ལས་ལྷག་པ་གཞན་མེད་པས་གཙོ་བོ་ཡོན་ཏན་ཆེ་བས་ཁྱད་པར་དུ་འཕགས་པ། འདི་དང་མཚུངས་པ་གཞན་མེད་པས་ན་དམ་པའམ།། ཡང་ན། གཅིག་གིས་གཅིག་བཤད་པའོ། །འདིས་ལྟ་ངན་ལ་ཡོན་ཏན་དུ་བལྟས་ཏེ་ཡོངས་སུ་མི་གཏོང་བས་ལྟ་བ་སོགས་སོ།།ཚུལ་ཁྲིམས་སོགས་ནི།བྱ་བ་མ་ཡིན་པ་སོགས་ལས་ལྡོག་པར་དམ་བཅས་པའི་ཚུལ་ཁྲིམས་དང་། ཆ་ལུགས་དང་བཟའ་བཏུང་དང་ཁྲུས་དང་སྤྱོད་པ་དྲག་པོ་ལ་སོགས་པའི་ཁྱད་པར་དམ་བཅས་པ་བརྟུལ་ཞུགས་ལྟ་ངན་སྔོན་དུ་འགྲོ་བ་ཅན་དང་། གང་ལ་བརྟེན་ནས་ཚུལ་ཁྲིམས་དང་བརྟུལ་ཞུགས་འབྱུང་བའི་གནས་ཉེ་བར་སོགས་དེ་དག་ལ་འདིས་སྡིག་པའི་དྲི་མ་འདག་པ་དང་། ཉོན་མོངས་ཀྱི་འཆིང་བ་10་1

ལས་གྲོལ་བ་དང་། འཁོར་བ་ལས་ཉེས་པར་འབྱིན་པའི་ཐར་པའི་ལམ་དུ་ཡང་སོགས་ཏེ། ཐར་པའི་ཆེད་དུ་དེ་ལ་འབད་ཀྱང་དེས་ངེས་པར་མི་འབྱུང་བའི་ཕྱིར་ངལ་བ་སོགས་སོ། །ལོག་ལྟ་ནི། མངོན་ཤེས་ཕྲན་ཚེགས་ལ་བརྟེན་ནས་ཚེ་གང་དུ་སྦྱིན་པ་བཏང་བ་ཤི་ནས་རིགས་དམའ་ཞིང་དབུལ་བར་སྐྱེས་པ་མཐོང་ནས།སྦྱིན་པ་མེད་དོ།།མཆོད་སྦྱིན་མེད་དོ།།སྦྱིན་སྲེག་མེད་དོ།།ཞེས་ལྟ་བ་དང་། དགེ་བ་བྱེད་པ་ངན་འགྲོ་དང་། མི་དགེ་བ་བྱེད་པ་བདེ་འགྲོར་སྐྱེས་པ་མཐོང་ནས་ལེགས་སྤྱད་མེད་དོ། །ཉེས་སྤྱད་མེད་དོ། །ཞེས་ལྟ་བ་ནི།སྦྱིན་སོགས་ཉིད་མེད་པར་འཛིན་པ་མིན་གྱི། སྦྱིན་སོགས་ལོངས་སྤྱོད་སོགས་ཀྱི་རྒྱུ་མ་ཡིན་ནོ། །ཞེས་སྐུར་པ་འདེབས་པའོ། །མངོན་ཤེས་ཕྱི་མ་དེ་ལ་བརྟེན་ནས་ལེགས་སྤྱད་ཉེས་སྤྱད་ཀྱི་ལས་ཀྱི་འབྲས་བུ་རྣམ་པར་སྨིན་པ་མེད་དོ། །ཞེས་ལྟ་བ་ནི། ལོངས་སྤྱོད་སོགས་སྔར་གྱི་སྦྱིན་སོགས་ཀྱི་འབྲས་བུ་མ་ཡིན་ནོ་ཞེས་སྐུར་པ་འདེབས་པ་དང་།ཡང་།རྒྱལ་རིགས་ལས་བྲམ་ཟེ་ལ་སོགས་དང་།བྲམ་ཟེ་ལས་རྒྱལ་རིགས་ལ་སོགས་སུ་སྐྱེས་པ་མཐོང་ནས་འཇིག་རྟེན་ཕ་རོལ་ནས་འདིར་རྒྱལ་རིགས་ནས་རྒྱལ་རིགས་སུ་འོང་བ་མེད་དོ། །འདི་ནས་ཕ་རོལ་དུ་རྒྱལ་རིགས་ནས་རྒྱལ་རིགས་སུ་འགྲོ་བ་མེད་དོ།།སྙམ་ནས།ལོ་ཀ་འདི་མེད་དོ།།ཕ་རོལ་མེད་དོ།།ཞེས་འགྲོ་འོང་གི་བྱེད་པ་དང་།ཡང་།ཁམས་གོང་མ་ལས་འོག་མར་དང་། མ་ལས་བུ་མོ་དང་། ཕ་ལས་བུར་སྐྱེ་བ་སོགས་ངེས་པ་མེད་པར་མཐོང་ནས་ཕ་མེད་དོ།།མ་མེད་དོ།།ཞེས་ས་བོན་འདེབས་པའི་བྱེད་པ་དང་། འདུ་ཤེས་མེད་པ་བའམ་གཟུགས་མེད་པའི་ནང་དུ་སྐྱེས་སམ། མྱ་ངན་ལས་འདས་པའི་གང་ཟག་གིས་སྐྱེ་བ་བཙལ་བས་མ་རྙེད་ནས་སེམས་་་་ཅན་སྐྱེ་བ་མེད་དོ། །ཞེས་ཉིང་མཚམས་སྦྱོར་བའི་བྱེད་པ་ལ་སྐུར་པ་འདེབས་105

པ་དང་། དགྲ་བཅོམ་པར་མངོན་པའི་ང་རྒྱལ་ཅན་རང་གིས་རང་སྐྱེ་བ་མཐོང་ནས་ལོ་ཀ་ན་དགྲ་བཅོམ་པ་མེད་དོ། །ཞེས་ལྟ་བ་ཡོད་དངོས་འཇིག་པ་སྟེ།དེ་ལས་གཞན་ཡང་ཕྱིན་ཅི་ལོག་ཏུ་ལྟ་བ་ཐམས་ཅད་ལོག་རྟོག་སྟེ།མདོ་སྡེ་ཟབ་མོ་ལ་བརྟེན་ནས་ཐམས་ཅད་མེད་པར་སྨྲ་བ་ལྟ་བུའོ། །དགེ་བ་གཅོད་པ་ནི། ལོག་ལྟ་ཁྱད་པར་ཅན་ཞིག་གི་བྱེད་ལས་ཏེ། གཞན་ནི། ཀུན་གྱིའོ། །འདོད་པའི་དུག་གསུམ་མི་དགེ་བའི་རྩ་བ་མི་སྤོང་བས་རྒྱུད་ལ་དམ་སོགས་དང་།ཉེས་སྤྱོད་ཀྱི་འབྲས་བུ་མེད་པར་མཐོང་ནས་མི་སོགས་དང་། དགེ་བ་འབྲས་བུ་མེད་པར་མཐོང་ནས་དགེ་སོགས་སོ། །ལྟ་བ་གཞན་ཐམས་ཅད་ཀྱང་ཕྱིན་ཅི་ལོག་ཏུ་ལྟ་མོད་ཀྱི།མར་དྲི་ང་བ་བཞིན་དུ་ཧ་ཅང་ཚབས་ཆེན་པོ་དང་ལྡན་པའི་ཕྱིར་འདི་ལོག་ལྟར་བཞག་གོ །གཉིས་པ་ནི། ཕུང་པོ་ལྔའི་ཤེས་བྱ་ལ་བདག་དང་བདག་གི་ངོ་བོ་ཉིད་དུ་སྒྲོ་འདོགས་པ་ནི། འཇིག་ལྟའོ། །བདག་དེ་ཡང་རྟག་གོ །མི་རྟག་གོ །ཞེས་ཁྱད་པར་སྒྲོ་འདོགས་པ་ནི།མཐར་ལྟའོ།།ལྟ་བ་མཆོག་འཛིན་གྱིས་ལྟ་བ་ངན་པ་ལ་མཆོག་ལ་སོགས་པར་སྒྲོ་འདོགས། ཚུལ་ཁྲིམས་དང་བརྟུལ་ཞུགས་མཆོག་འཛིན་གྱིས་དེ་ཉིད་ལ་འདག་པ་དང་གྲོལ་་བའི་རྒྱུར་སྒྲོ་འདོགས་པའི་ཕྱིར་རོ། །གཅིག་ལོག་ལྟ་ནི། རྒྱུ་འབྲས་སོགས་ལ་སྐུར་འདེབས་ཏེ། ཕལ་ཆེར་སྨོས་པས་སྐུར་པ་མི་འདེབས་པའང་སྲིད་པར་བསྟན་ཏེ། སྐྱེ་བ་སྔ་ཕྱི་གཅིག་ཏུ་འཛིན་པ་ལྟ་བུའོ། །གསུམ་པ་ནི། མདོ་སྡེ་ཚངས་པའི་དྲ་བ་ལས་ལྟ་བ་དྲུག་ཅུ་རྩ་གཉིས་འབྱུང་བའི་ཚེ་སྔ་མ་མཐོང་་་་་བའི་རྗེས་སུ་འབྲངས་ནས་དེ་ལྟ་བུའི་ལྟ་བ་སྐྱེས་པ་སྔོན་ལྟ་བཅོ་བརྒྱད་ནི།རྟག་སྨྲ་རྣམས་ཀྱི་བཞི། ཁ་ཅིག་རྟག་སྨྲའི་བཞི། རྒྱུན་མེད་དུ་སྨྲ་བའི་གཉིས།མཐའ་ཡོད་མེད་དུ་སྨྲ་བ་རྣམས་ཀྱི་བཞི་དང་། ལྷ་མི་སྤོང་བའི་བཞིའི་དང་པོ་106

ནི། མངོན་ཤེས་ཀྱིས་འཇིག་ཆགས་ཀྱི་བསྐལ་པ་ཉི་ཤུ་དང་། བཞི་བཅུ་དང་།བརྒྱད་ཅུ་དང་། ཁ་དོག་བཟང་པོ་ལ་བཟང་པོར་སྐྱེ་བ་སོགས་མཐོང་ནས་བདག་དང་ལོ་ཀ་རྟག་ཅེས་སྨྲ་བ་བཞིའོ། །གཉིས་པ་ནི། ཚངས་ཆེན་གྱི་འཁོར་གྱི་ལྷ་ཁ་ཅིག་ཤི། མིར་སྐྱེས། རབ་ཏུ་བྱུང་། མངོན་ཤེས་བསྒྲུབས། བལྟས་པས་ཚངས་ཆེན་མ་ཤི་བར་མཐོང་སྟེ། ཚངས་ཆེན་ནི། རྟག་ལ། ལྷ་གཞན་མི་རྟག་ཅེས་སྨྲ་བ་དང་།ཚངས་པས་འབྱུང་བཞི་མི་རྟག སེམས་རྟག་པར་ལྟ་སྟེ།དེའི་འཁོར་མིར་སྐྱེས་པས་དྲན་ནས་སེམས་རྟག་ལ། གཞན་མི་རྟག་ཅེས་སྨྲ་བ་དང་།འདོད་ལྷ་རྩེ་བས་རབ་ཏུ་བསླུ་བ་ཞེས་བྱ་བ་རྩེད་མོས་གཡེངས་ནས་ལུས་དུབ་ཅིང་རྨོངས་ནས་ཤི། མིར་སྐྱེས། མངོན་ཤེས་ཀྱིས་བལྟས་པས་རྩེ་ཟླ་མ་ཤི་བར་མཐོང་ནས་ལྷ་རྩེ་བས་རབ་ཏུ་བསླུ་བ་ནི་མི་རྟག་ལ།ལྷ་གཞན་རྟག་ཅེས་ལྟ་བ་དང་། འདོད་ལྷ་ཡིད་འཁྲུག་ཅེས་བྱ་བ་གྲོགས་ལ་མིག་ཚུགས་སུ་བལྟས་པས་སྡང་སེམས་སྐྱེས་ནས་བསོད་ནམས་ཟད་པས་ཤི། མིར་སྐྱེས། མངོན་ཤེས་ཀྱིས་བལྟས་པས་གྲོགས་མ་ཤི་བ་མཐོང་ནས་ལྷ་ཡིད་འཁྲུག མིག་ཚུགས་སུ་ལྟ་བ་ནི་མི་རྟག་ལ། ལྷ་གཞན་རྟག་ཅེས་ལྟ་བ་བཞིའོ། །གསུམ་པ་ནི། འདུ་ཤེས་མེད་པའི་ལྷ་ནས་ཤི།མིར་སྐྱེས།མངོན་ཤེས་ཀྱིས་བལྟས་པས་སྔར་ཚོགས་དྲུག་མེད་པ་ལ་ཚོགས་དྲུག་ཅན་དུ་སྐྱེས་པ་མཐོང་ནས། བདག་དང་ལོ་ཀ་ཐམས་ཅད་རྒྱུ་མེད་ཅེས་ལྟ་བ་བསམ་གཏན་ལ་བརྟེན་པ་དང་། བསམ་པ་སྔོན་དུ་མ་བཏང་བར་ཕྱི་རོལ་གྱི་དངོས་པོ་སྣ་ཚོགས་སུ་སྣང་བ་དང་། ཆར་རླུང་ལྡང་བ་ལ་སོགས་མཐོང་ནས་བདག་དང་ལོ་ཀ་རྒྱུ་མེད་ཅེས་ལྟ་བ་རྟོག་གེ་ལ་བརྟེན་་པ་གཉིས་སོ།།བཞི་པ་ནི།འཇིག་བསྐལ་དྲན་ནས་མཐའ་ཡོད་པར་ལྟ་བ་དང་།ཆགས་བསྐལ་དྲན་ནས་མཐའ་མེད་པར་ལྟ་བ་དང་། སྟེང་དུ་བསམ་གཏན་107

བཞི་པ་དང་འོག་ཏུ་མནར་མེད་ལས་མ་མཐོང་བས་མཐའ་ཡོད་པའང་ཡིན་ལ། ཐད་ཀུར་ནི་ཕ་རོལ་ཡང་མཐོང་བས་མཐའ་མེད་པའང་ཡིན་པར་ལྟ་བ་དང་། དེ་ཉིད་ལ་དོན་ཁྱད་པར་མེད་ཀྱང་ཡི་གེ་བཟློག་པས་ཡོད་མེད་གཉི་ག་མ་ཡིན་པར་ལྟ་བ་དང་བཞིའོ། །ལྔ་པ་ནི། བློ་མ་བྱང་བ་དང་རྟོག་པ་མངོན་པའི་ང་རྒྱལ་ཅན་དང་བྱང་བ་རྣམ་པར་མ་ངེས་པ་དང་། ཤེས་པ་ཞན་ཅིང་རྨོངས་པ་སྟེ། བཞི་ལ། མངོན་མཐོའི་ལམ་དགེ་མི་དགེ་དང་། ངེས་ལེགས་ཀྱི་ལམ་བདེན་བཞི་དྲིས་པ་ན།རྫུན་དང་།ལོག་ལྟ་དང་།ཤེས་བཞིན་མིན་པ་དང་།གཏི་མུག་གིས་འཇིགས་ནས་མི་ཤེས་སོ། །མ་ངེས་སོ། །ཤིན་ཏུ་རྨོངས་སོ། །ཞེས་ལན་མི་འདེབས་པར།བདག་ནི།ལྷ་མི་སྤོང་བ་ཡིན་ནོ།།ཞེས་དམ་བཅས་ནས་གཏམ་རླུང་ལ་བསྐུར་ཞིང་གཞན་ཉིད་ལ་ཀུན་དྲིས་ནས་དེ་དང་མཐུན་པའི་ཚིག་གིས་སྤོང་བར་བྱེད་པ་སྟེ། ཕྱིར་རྒོལ་བ་རྣམས་འོངས་ན་དེར་གཡོས་བསྒྲུབ་པར་བྱའོ། །སྙམ་དུ་སེམས་པ་ནི། ལྟ་བའོ། །ཕྱི་ལྟ་བཞི་བཅུ་རྩ་བཞི་ནི།འདུ་ཤེས་ཡོད་པར་སྨྲ་བ་རྣམས་ཀྱི་བཅུ་དྲུག འདུ་ཤེས་མེད་པར་སྨྲ་བའི་བརྒྱད།ཡོད་མེད་གཉིས་ཀ་མིན་པར་སྨྲ་བའི་བརྒྱད།ཆད་པར་སྨྲ་བ་རྣམས་ཀྱི་བདུན། ཚེ་འདི་ལ་མྱ་ངན་ལས་འདས་པར་སྨྲ་བའི་ལྔའོ། །དང་པོ་ནི། བདག་གཟུགས་ཅན་འདུ་ཤེས་ཅན་འདི་ཉིད་བདེན་གྱི།གཞན་ནི།གཏི་མུག་གོ།ཞེས་ལྟ་བ་སྟེ། དེ་བཞིན་དུ་སྦྱར་ཏེ། གཟུགས་མིན་པའི་དང་། གཉིས་ཀ་ཡིན་པའི་དང་། གཉིས་ཀ་མིན་པའི་དང་། བདག་མཐའ་དང་ལྡན་པའི་དང་། མི་ལྡན་པའི་དང་།གཉིས་ཀ་ཡིན་པའི་དང་།གཉིས་ཀ་མིན་པའི་དང་།བདག་གཅིག་པུའི་དང་། ཐ་དད་པའི་དང་།ཆུང་ངུའི་དང་།ཚད་མེད་པའི་དང་།གཅིག་པུ་བདེ་བའི་དང་། དུཿཁའི་དང་། གཉིས་ཀུའི་དང་། གཉིས་ཀ་མ་ཡིན་པའི་འདུ་108

ཤེས་ཅན་དུ་བདེ་བར་ལྟ་བ་སྟེ། བཅུ་དྲུག་གོ། གཉིས་པ་ནི། དེ་ཉིད་ཀྱི་དང་པོ་བརྒྱད་ལ་འདུ་ཤེས་མེད་པར་འདོན་པ་བསྒྱུར་བའོ། །གསུམ་པ་ནི། དེ་ཉིད་ལ་འདུ་ཤེས་ཡོད་མེད་གཉིས་ཀ་མིན་པར་འདོན་པ་བསྒྱུར་བས་བརྒྱད་དེ། དེ་དག་ཀྱང་སྲོག་དེ་ལུས་དེ་ཡིན་ནོ་ཞེས་ལྟ་བ་ནི། བདག་གཟུགས་ཅན་དུ་ལྟ་བ་ཡིན། སྲོག་ཀྱང་གཞན་ལ་ལུས་ཀྱང་གཞན་དུ་ལྟ་བ་ནི། གཟུགས་ཅན་མ་ཡིན་པར་ལྟ་བ་ཡིན། ཆ་གཉིས་ཀ་དང་། མཐའ་དག་ཏུ་ལྟ་བ་ནི། གཉིས་ཀ་ཡིན་པའོ།།དོན་དེ་ཉིད་ལ་ཚིག་གཞན་གྱིས་གཉིས་ཀ་མ་ཡིན་པའོ།།ཆུང་ངུར་ལྟ་བ་ནི། མཐའ་ཡོད་པའོ། །ཚད་མེད་པར་ལྟ་བ་ནི་ཚད་མེད་པའོ། །མཐའ་དག་ཏུ་ལྟ་བ་སྟེ། གཟུགས་ཤས་ཆུང་ལ། གཟུགས་མེད་ཤས་ཆེ་བའམ། གཟུགས་མེད་ཤས་ཆུང་ལ་གཟུགས་ཤས་ཆེ་བས་གཉིས་ཀ་ཡིན་པའི་དང་། དེ་ཉིད་ཚིག་ཐ་སྙད་ཀྱིས་གཉིས་ཀ་མ་ཡིན་པ་དང་། ཕྱི་མའི་མཐར་འདུ་ཤེས་དང་ཚོར་བ་ཐ་དད་ལ་མཚན་ཉིད་ཐ་དད་པར་མ་མཐོང་བས་སོ། །བཞི་པ་ནི། བདག་གཟུགས་ཅན་རགས་པ་འབྱུང་བཞི་ལས་བྱུང་བ་ཇི་སྲིད་དུ་སྡོད་ལ་ཤི་ནས་་་གཏན་ཆད་པར་ལྟ་བ་དང་། འདོད་པའི་ལྷ་དང་། གཟུགས་ཀྱི་ལྷ་དང་།གཟུགས་མེད་ནམ་མཁའ་དང་།རྣམ་ཤེས་དང་།ཅི་ཡང་དང་།སྲིད་རྩེའི་བར་དུ་དེ་དང་འདྲའོ།།ལྔ་པ་ནི།བདག་གྲོལ་ཏེ།སེམས་དང་རྣལ་འབྱོར་ལ་དབང་ཐོབ་པས་འདོད་པའི་ཡོན་ཏན་ལྔ་ལ་ཅི་དགར་སྤྱད་ཀྱང་ཚེ་འདི་ཉིད་ལ་མྱ་་ངན་ལས་འདས་པར་ལྟ་བ་དང་། འདོད་པ་ལས་འདོད་ཆགས་དང་བྲལ་ཏེ་བསམ་གཏན་དང་པོ་ཐོབ་པས་དང་། དེ་བཞིན་དུ་གཉིས་པ་དང་། གསུམ་པ་དང་། བཞི་པ་ཐོབ་པས་འདི་ལ་མྱ་ངན་ལས་འདའ་བར་ལྟ་བ་སྟེ། དེ་དག་འདིའི་ལྟ་བ་དུ་ཞིག་ལས་འབྱུང་ན། མཚན་ཉིད་ལ་བརྟག་ན། མཐར་འཛིན་109

དང་ལོག་ལྟ་ལས་འབྱུང་སྟེ། དེ་གཉིས་ཀྱི་མཚན་ཉིད་ཀྱིས་ཁྱབ་པའི་ཕྱིར་རོ། །འཁོར་དང་བཅས་པ་ལ་བརྟག་ན།ལྔ་པོ་ཐམས་ཅད་ལས་འབྱུང་སྟེ།འཇིག་ལྟ་ནི། དེ་དག་གི་གནས་ཡིན་ལ། མཆོག་ལྟ་གཉིས་ནི། དེ་དག་ལ་མཆོག་དང་འདག་པར་ཞེན་པས་འཁོར་ཡིན་པའི་ཕྱིར་རོ།།བཞི་པ་ནི།དེ་བཞིན་གཤེགས་པ་གྲོངས་ནས་འབྱུང་མི་འབྱུང་། གཉི་ག་ཡིན། གཉིས་ཀ་མིན་པར་ལྟ་བ་སྟེ།མྱང་འདས་ཀྱི་མཐའ་ལ་བརྟེན་པ་བཞི།བདག་དང་ལོ་ཀ་རྟག་མི་རྟག གཉིས་ཀུ གཉིས་ཀ་མིན་པར་ལྟ་བ་སྟེ། མངོན་གྱི་མཐའ་ལ་བརྟེན་པ་བཞི། བདག་དང་ལོ་ཀ་མཐའ་དང་ལྡན་མི་ལྡན།གཉིས་ཤགཉིས་ཀ་མ་ཡིན་པར་ལྟ་བ་སྟེ།ཕྱི་མའི་མཐའ་ལ་བརྟེན་པ་བཞི།ལུས་དེ་སྲོག་དེའོ་ཞེས་ལྟ་བ་དང་།ལུས་ཀྱང་གཞན་སྲོག་ཀྱང་གཞན་ཞེས་ལྟ་བ།ལུས་དང་སྲོག་ལ་བརྟེན་པ་གཉིས་ཏེ།བཞི་པོ་སོ་སོའི་དང་པོ་རྣམས་གྲངས་ཅན་གྱི་རྟག་པར་ལྟ་བའོ། །གཉིས་པ་རྣམས་རྒྱང་འཕེན་གྱི་ཆད་པར་ལྟ་བའོ། །གསུམ་པ་རྣམས་གཅེར་བུ་པའི་གནས་སྐབས་ཅན་རྟག་ལ་གནས་སྐབས་མི་རྟག་པར་ལྟ་བའོ། །བཞི་པ་རྣམས་གནས་མའི་བུ་པས་རྟག་མི་རྟག་གང་དུའང་བརྗོད་དུ་མེད་པར་ལྟ་བའོ། །ཐ་མ་གཉིས་རིགས་པ་ཅན་དང་གྲངས་ཅན་གྱི་ལྟ་བ་སྟེ། དེ་དག་སྟོན་པ་ལ་དྲིས་པས་ལན་ལུང་དུ་མ་བསྟན་པའི་དངོས་པོ་ལ་ལྟ་བ་བཅུ་བཞི་པོ་དེ་དག་་་་་་་་འདིའི་ལྟ་བ་དུ་ཞིག་ལས་འབྱུང་ཞེ་ན།ལན་སྔར་དང་འདྲའོ།།ལྔ་པ་ནི།བདུད་བཞི་བཅོམ་པ་དང་ལྡན་པས་སམ།ཇི་སྐད་དུ།རང་དབང་དང་ནི་རབ་སྦྱངས་དང་།།གཟུགས་བཟང་བ་དང་གྲགས་པ་དང་།།དཔལ་དང་ཆེ་བ་ཉིད་ཚོགས་པ། །དྲུག་པོ་རྣམས་ལ་ལེགས་པར་བཤད། །ཅེས་པ་ལྟར་ལེགས་པ་དྲུག་དང་ལྡན་པའི་བཅོམ་ལྡན་འདས་ཀྱིས་འདུ་བྱེད་ཀྱི་མདོ་ལས། བདག་ལ་ཉེས་སྐྱོན་11།)

གང་གཟིགས་ནས་དགག་གཞི་ཕུང་སོགས་ལ་འགོག་བྱེད་རིགས་པ་རྣམ་པ་་ལྔས་དགག་བྱ་བདག་བསལ་ཅེ་ན། འཇིག་ལྟས་ཟིན་པའི་ལྟ་ཡུལ་ལ་ཉེས་པ་ལྔ་གཟིགས་ནས་གཟུགས་བདག་གོ །ཞེས་ཡང་དག་པར་རྗེས་སུ་མི་མཐོང་ངོ་ །ཞེས་སོགས་གསུངས་ཏེ། བདག་ཡོད་ན། ཕུང་པོ་ལྔའི་ངོ་བོར་ཡོད་དམ། དེ་ལ་གནས་སམ། དེ་ལ་དབང་བྱེད་པ་ཡིན་ནམ། དེ་དག་གང་ཡང་མིན། དང་པོ་ལྟར་ན། ཕུང་པོ་ཆོས་ཅན། བདག་མ་ཡིན་ཏེ། བདག་དང་མཚན་ཉིད་མི་མཐུན་པར་གནས་པའི་ཕྱིར། བདག་ནི། རྟག་པ་གཅིག་པུར་འདོད་ལ། དེ་མི་རྟག་ཅིང་དུ་མར་གནས་པས་སོ། །གཉིས་པ་ལྟར་ན། བདག་མི་རྟག་པར་འགྱུར་ཏེ། ཕུང་པོ་མི་རྟག་པ་ལ་གནས་པའི་ཕྱིར་ཏེ། རྟེན་ཞིག་ན། བརྟེན་པ་འཇིག་པས་སོ།།གསུམ་པ་ལྟར་ན།ཕུང་པོ་ནི།བདག་གི་མ་ཡིན་པར་འགྱུར་ཏེ།དེ་ལ་བདག་དབང་བྱེད་པ་མ་ཡིན་པའི་ཕྱིར་ཏེ། བདག་ལ་རང་དབང་མེད་པར་མི་འདོད་བཞིན་དུ་ཕུང་པོ་སྐྱེ་འཇིག་ཏུ་འགྱུར་བའི་ཕྱིར་རོ། །བཞི་པ་ལྟར་ན། བདག་ལུས་ཏེ། དངོས་པོར་མེད་པར་འགྱུར་ཏེ། གསུམ་པོ་དེ་གང་ཡང་མིན་པའི་ཕྱིར་ཏེ། དེ་དག་ལས་གཞན་ན་བདག་མེད་དེ། ལུས་མེད་ན།བདག་ཏུ་བརྟག་པར་མི་དམིགས་པའི་ཕྱིར་རོ། །གལ་ཏེ་བདག་རྣམ་པ་དེ་ལྟ་བུར་ཡོངས་སུ་རྟོག་ན། བདག་རང་གི་ངང་གིས་གྲོལ་བར་འགྱུར་བས་ལམ་ལ་བསྒྲིམ་ཞིང་འབད་མི་དགོས་པར་ཐར་པར་འགྱུར་ཏེ། ལུས་ལ་སོགས་པའི་འཆིང་བ་མེད་པའི་ཕྱིར་རོ། །དེ་ཕྱིར་གཟུགས་སོགས་མེད་པའི་བདག་མི་འཐད་དོ།།དྲུག་པ་ལ། དྲིས་ལན་གྱི་དང་པོ་ནི།གང་ནི། དྲི་བ་སྟེ།དེ་དང་སྦྲེལ་ལོ།།ཉི་སོགས་ཏེ།མཐའི་སྐད་དོད།ཀོ་ཊི་ནི།རྩེ་མོ་དང་།བྱེ་བ་དང་།མཐའ་ལ་འཇུག་པས། མདོ་གཞན་ནས་འཇིག་ཚོགས་ལ་ལྟ་བའི་རི་རྩེ་མོ་ཉི་ཤུ་ཞེས་111

འབྱུང་སྟེ།མུར་ཐུག་པས་ན་མཐའ།གཉེན་པོས་གཞོམ་དཀའ་བས་ན།རིའི་རྩེ་མོ་ཉི་ཤུ་པོ་ནི། གཟུགས་ཕུང་ཉིད་བདག་ཡིན་པར་ལྟ་བ་དང་། བདག་གཟུགས་རྒྱན་བཞིན་དུ་ལྡན་པ་དང་། གཟུགས་བྲན་ནམ། ནོར་བཞིན་དུ་བདག་གི་ཡིན་པ་དང་། གཟུགས་ལ་བདག་སྣོད་ནང་ན་བཅུད་བཞིན་དུ་གནས་པར་ལྟ་བ་དང་། དེ་བཞིན་དུ་ཚོར་སོགས་ལའང་སྦྱར་བས་ཉི་ཤུ་པོ་དེ་ལ་བདག་སོགས་སོ། །གཉིས་པ་ནི། གཟུགས་བདག་ཡིན་པར་ལྟ་བ་ནས་རྣམ་ཤེས་བདག་ཡིན་པར་ལྟ་བའི་བར་ལྔ་ནི། བདག་ཏུ་ལྟ་བ་སྟེ། གཟུགས་སོགས་དང་། བདག་གཞི་མཐུན་དུ་འཛིན་པའི་ཕྱིར་རོ། །བདག་གཟུགས་དང་ལྡན་པར་ལྟ་བ་སོགས་བཅོ་ལྔ་ནི་བདག་གིར་ལྟ་བའོ། །ཅིའི་ཕྱིར་སོགས་ཤེ་ན།བདག་གཟུགས་དང་ལྡན་པ་ནས་རྣམ་ཤེས་དང་ལྡན་པའི་བར་ལྔ་ནི། བདག་དང་འབྲེལ་སོགས་ཏེ།ཕུང་པོ་ལྔ་བདག་དང་འབྲེལ་བར་འཛིན་པའི་ཕྱིར་རོ།།གཟུགས་བདག་གི་ཡིན་པ་ནས་རྣམ་ཤེས་བདག་གི་ཡིན་པའི་བར་ལྔ་ནི།བདག་གིས་དབང་སོགས་ཏེ། ཕུང་པོ་ལྔ་ལ་བདག་དབང་བསྒྱུར་བར་འཛིན་པའི་ཕྱིར་རོ། །གང་ཞིག་སྦྱིན་པའམ་ལོངས་སྤྱོད་པ་ལ་གང་གི་དབང་དུ་གྱུར་པ་དེའི་བདག་གི་ཞེས་བརྗོད་པ་བཞིན་ནོ། །གཟུགས་ལ་བདག་གནས་པ་སོགས་ལྔ་ནི། ཐ་སོགས་ཏེ། ལུས་ལ་སེམས་གནས་པ་བཞིན་དུ་ཕུང་པོ་ལྔ་ལ་བདག་རྗེས་སུ་ཞུགས་ནས་གནས་ཏེ། ཡང་ཡང་འབྱུང་ཞིང་རྗེས་སུ་འགྲོ་བར་འཛིན་པའི་ཕྱིར་རོ།།བདུན་པ་ནི།འཇིག་ལྟ་ནི།ཡང་དག་པའི་ཤེས་རབ་ཀྱིས་ལེགས་པར་མ་དཔྱད་ཅིང་མ་བརྟགས་པའི་གཞི་སྟེ། གནས་སམ་ཡུལ་བྱུང་བ་ཅན་ཞེས་བརྗོད་པར་བྱ་སྟེ། ཐག་པ་ལ་སྦྲུལ་དུ་འཛིན་པའི་བློ་བཞིན།གཟུགས་སོགས་ཀྱི་མཚན་ཉིད་ལེགས་པར་དཔྱད་ན། བདག་ཏུ་ལྟ་བའི་112

རྒྱུ།བས་གཱ།་དཱ།ངཐ།མ་པ་།འི་ང་ཟློས་ཚུ་༵་་།།་༵་་ཀཱ།ན་སྤྲལ་སོ་རྔྷི་སྣྲོ་རྔྷི་སྡུ་ཧཱ།་སྣ་སྡུས།་་པར་དཔྱད་པ་ལས་བྱུང་བ་ནི། ཡོད་པ་ཉིད་དོ། །ལྔ་པ་ལ། གནས་ཀྱི་སྒོ་ནས་དགུ་སྟེ།ལྷན་ཅིག་གནས་པ་དང་།གླེང་བ་དང་།རྙེད་བཀུར་ལ་ཆགས་པ་དང་།འཚོ་བ་ཉམས་པ་དང་། བླ་མ་ལ་མི་འདུད་པ་དང་། མི་བཟོད་པ་དང་། ཚུལ་ཁྲིམས་ཉམས་པ་དང་། ཏིང་ངེ་འཛིན་ཉམས་པ་དང་། ཤེས་རབ་ཉམས་པའི་དུས་སུ་འབྱུང་བ་ལས་སམ།དང་པོ་ལ་གཉིས་ཀྱི་ཁྲོ་བ་ནི།འདས་མ་འོངས་ལ་མ་ཡིན་པར་འཕྲལ་གནོད་པ་བྱེད་པའི་རྒྱུ་སེམས་ཅན་དང་སེམས་ཅན་མ་་་་ཡིན་པའི་ཡུལ་ཉེ་བར་གནས་ན་གདགས་གཞི་ཁོང་ཁྲོ་བ་ལས་གུད་ན་མེད་་་པས་དེའི་གནས་སྐབས་ཀྱི་བྱེ་བྲག་ལ་བཏགས་པའི་ཕྱིར་དེའི་ཆར་གཏོགས་་པའི་སེམས་ཀྱི་ཞེས་པས་རྣམ་ཤེས་དང་འབྲེལ་བ་ཅན་དུ་བསྟན་ལ། ཀུན་ནས་མནར་སེམས་པས་རང་གི་ངོ་བོ་བསྟན་ནོ།།གནོད་པའི་ཕྱིར་གྲི་སོགས་མཚོན་སོགས་དང་།ནོར་འབུལ་དུ་འཇུག་པའི་ཆད་པས་གཅོད་པ་དང་།སོགས་ཀྱིས་བསྡུས་པ་གསོད་པ་དང་འཆིང་བ་སོགས་སོ།།ལུས་སྲོག་ནོར་ལ་གནོད་སོགས་སོ། །འཁོན་འཛིན་ནི། ཁྲོས་པ་དེའི་འོག་ཏུ་འདིས་བདག་ལ་གནོད་པ་འདི་བྱས་ཀྱི། འདིར་ཤ་མ་གླན་ན་བདག་མིར་མི་རུང་ངོ་ཞེས་ཤར་གཉེར་བའི་བསམ་པ་མདུད་པར་འཛིན་པ་མི་གཏོང་བ་རང་རྒྱུད་དུ་འབྱུང་བ་སྟེ།འདིས་གནོད་པ་ལ་ཅི་མི་སྙམ་པར་མི་བྱེད་ཀྱི། སླར་གནོད་པ་བྱེད་འདོད་པས་མི་སོགས་སོ།།གཉིས་པ་ལ་གཉིས་ཀྱི་འཆབ་པ་ནི།འདུན་པ་དང་།ཞེ་སྡང་དང་།འཇིགས་པ་དང་།གཏི་མུག་གིས་འགྲོ་བ་བསལ་ཏེ།ཕན་འདོད་ཀྱིས་གླེང་བའི་དུས་སུ་ཁྱོད་ལ་སྣང་བ་འདི་བྱུང་གི ཕྱིར་བཅོས་གྱིས་ཤིག་ཅེས་ལེགས་པར་113

ཪྴ།སྣ་ཊཱ་་ཟློ་ཁ་ཌི་་སྣ་༵་ཟློ་་ཏྲཾ་༷༷་།སསྟེ་ན། ་འབྱེ།་།སྣ་དཱི་།ར། ་གྷྣཱ་རྡོ་སྭཱཀཱ་སྡོ་་ཟློ།རི་་ལ། འགྱོད་ན། གདོན་མི་ཟ་བར་ཡིད་མི་བདེ་དང་མཚུངས་པར་ལྡན་པས་སོགས་སོ།།འཚིག་པ་ནི།རྒྱུ་ཁྲོ་སོགས་ཏེ།ཁྲོས་ཤིང་འཁོན་དུ་བཟུང་ནས་ཚིག་བརླང་པོས་ཟ་བ་དང་འདྲ་བའི་ཞེར་འདེབས་པའི་སེམས་ཀྱི་སོགས་སོ། །དེ་ནི་ཐོས་ན་མི་སྙན་པས་ཚིག་རྩུབ་པ་མཚང་འདྲུ་བའི་ཚུལ་གྱིས་ཞེ་གཅོད་ཅིང་དྲག་པས་བརླང་ཞིང་འཇེབས་ཤིང་རྔམས་པས་ངོར་ལྷངས་ཞེས་ཟེར་བས་་་དྲག་པའི་རྟེན་སོགས་དང་།ངག་གི་ཉེས་སྤྱོད་བསྐྱེད་པས་གསོད་སོགས་དང་།དེ་དང་ལྡན་པའི་གང་ཟག་དང་འགྲོགས་དཀའ་བའི་ཕྱིར་རེག་སོགས་སོ། །གསུམ་པ་ལ་གཉིས་ཀྱི་ཕྲག་དོག་ནི། ཆོས་གོས་ལ་སོགས་པའི་རྙེད་པ་དང་།ཕྱག་འཚལ་བ་སོགས་བཀུར་སྙི་ལ་ཆགས་ནས་གཞན་གྱི་བཀུར་སྟི་དང་།རིགས་ཚུལ་ཁྲིམས་དང་ཐོས་པ་ལ་སོགས་པའི་ཡོན་ཏན་ཕུན་སོགས་ཏེ།སེམས་ཁོང་ནས་འཁྲུགས་པ་ནི། རང་གི་གནས་ལ་ཁྱབ་པར་འཁྲུགས་པ་སྟེ།འདི་ཡིད་མི་བདེ་དང་མཚུངས་པར་ལྡན་ཞིང་དེ་སྔོན་དུ་འགྲོ་བའི་ཕྱིར་ཡིད་སོགས་སོ། །སེར་སྣ་ནི། ངེས་ཚིག་གི་ཚུལ་གྱིས་ཐོབ་པས་ན་རྙེད་པ། དམ་པར་བྱེད་པས་ན་བཀུར་སྙི་ལ་ཆགས་ནས་འཚོ་བའི་ཡོ་བྱད་ལ་སེམས་ཀྱི་ཀུན་་་་་་འཛིན་ཏེ། ཡོངས་སུ་མི་གཏོང་བར་འདོད་པ་སྟེ། ངེས་ཚིག་ནི། བདག་གི་རྒྱུད་ལས་མ་འགྲོ་ཞིག་ཅེས་པ་སེར་སྣ་སྟེ། དེས་ནི་ཡོ་བྱད་མི་མཁོ་བ་རྣམས་ཀྱང་གསོག་པས་ཡོ་སོགས་སོ། །བཞི་པ་ལ་གཉིས་ཀྱི་སྒྱུ་ནི། བདག་རྐྱེན་རྙེད་སོགས་སྔར་དང་འདྲ། གདགས་གཞི་རྙེད་བཀུར་ལ་ཆགས་པའི་འདོད་ཆགས་དང་གཏི་མུག་གཉིས་འདུས་པའི་ཆར་གཏོགས་པས་གཞན་ལ་བསླུ་བའི་བསམ་པ་114

ཚུལ་ཁྲིམས་ལ་སོགས་པའི་ཡོན་ཏན་ཡོད་པ་མ་ཡིན་ཡང་ཡོད་པ་ལྟར་ཀུན་ཏུ་སྟོན་པའི་བསམ་པ་སྟེ།འདིས་ལུས་ངག་གི་ཚུལ་འཆོས་པས་ཟིན་པའི་མལ་ཆ་དང་སྟན་ལ་སོགས་པས་འཚོ་ཡི། ཡང་དག་པའི་རྩོལ་བའི་རྙེད་པས་མི་འཚོ་བས་ལོག་སོགས་སོ། །གཡོ་ནི། རང་གི་ཉེས་པ་ཡང་དག་པར་སྐྱོང་བ་སྟེ། ཉེས་པ་བཅབས་པའི་ཐབས་སུ་གཞན་མགོ་རྨོངས་པར་བྱ་བའི་ཕྱིར་གཞན་ནས་་གཞན་དུ་བསྒྱུར་ཞིང་གཏམ་རླུང་ལ་བསྐུར་ཞིང་གསལ་བར་མི་བྱེད་པ་སྟེ།འདི་ནི་ཟུར་གྱིས་མཁྱུད་པ་ཡིན་ལ། འཆབ་པ་ནི། དངོས་སུ་མཁྱུད་པས་ཐ་དད་དོ།།དེས་བདག་གི་ཚུལ་ཇི་ལྟ་བ་བཞིན་མི་སྟོན་ན།གང་ཞིག་རྙེད་ན་ཚུལ་བཞིན་ཡིད་ལ་བྱེད་པར་འགྱུར་བའི་གདམས་ངག་བསྟན་པའི་འོས་མ་ཡིན་་པའི་ཕྱིར་ཡང་སོགས་སོ། །ལྔ་པ་རྒྱགས་པ་ནི། ལུས་ལ་ནད་མེད་པས་ལུས་ལ་རྒྱགས་པ་སྐྱེ་ཞིང་ལང་ཚོ་དར་ལ་བབ་པ་ལ་བརྟེན་ནས་མཐུ་སྟོབས་ཀྱིས་་་་་་རྒྱགས་པ་དང་།རྩིས་དང་མཚན་མཁན་གྱི་དཔྱད་ཀྱིས་ཚེ་རིང་བའི་མཚན་མ་བཟུང་ནས་དེ་ལ་རྣམ་པར་རྟོག་སྟེ་མི་འཆི་བའི་རྟོག་པ་སྔོན་དུ་བཏང་ནས་་སྲོག་ལ་རྒྱགས་པ་སྐྱེ་ཞིང་། རིགས་དང་། སྟོབས་དང་། ཡིད་གཞུངས་པ་དང་།གཟུགས་དང་།བློ་དང་།ལོངས་སྤྱོད་དང་།ཕྱུག་པ་ལ་སོགས་པ་ཟག་སོགས་ཏེ།ཉོན་མོངས་པ་ཅན་གྱི་དགའ་བ་དང་།ཡིད་བདེ་བས་སེམས་རང་དབང་མེད་པར་ངེས་ཏེ་བདག་གི་དབང་དུ་བྱེད་པས་ཡོངས་སུ་འཛིན་པར་འགྱུར་བ་སྟེ།དགའ་བའི་བྱེ་བྲག་དང་ལྡན་པའི་སྲེད་པའི་རྣམ་པའོ། །ཁ་ཅིག འདི་མི་འདོད་དེ།བསམ་གཏན་གསུམ་པ་ན་དགའ་བ་མེད་ལ།རྨུགས་རྒོད་རྒྱགས་པ་ཁམས་གསུམ་ན། །ཞེས་པས་སོ། །འོན་ཀྱང་བསྡུ་བར་ཡང་དེ་ལྟར་བཤད་པས་དགའ་བ་ནི། དབང་ཤེས་ཀྱི་སྲེད་པ་དང་། ཡིད་བདེ་བ་ནི། ཡིད་ཤེས་ཀྱི་སྲེད་115

པའོ། །ཡོན་ཏན་གྱི་རྣམ་པས་འཇུག་པས་ཟག་བཅས་ཀུན་དང་རྗེས་སུ་མཐུན་པའི་ཕྱིར་ནོན་སོགས་སོ།།དྲུག་པ་ནི།རྣམ་འཚེ་ནི། སེམས་ཅན་ལ་སེམས་རྩུབ་པས་ཁོང་ཁྲོའི་ཆར་གཏོགས་པ་བསད་པ་ལ་སོགས་པ་རང་གི་བྱེད་པས་སྙིང་བརྩེ་བ་སོགས་དང་། བྱེད་དུ་འཇུག་པས་སྙིང་རྗེ་སོགས་དང་། བྱེད་པ་མཐོང་ངམ་ཐོས་ནས་རྗེས་སུ་ཡི་རང་བ་བརྩེ་མེད་དེ། གསད་བཅིང་བརྡེག་བསྡིག་སོགས་གནོད་པ་སྣ་ཚོགས་ཀྱིས་སེམས་ཅན་རྣམས་ལ་དུཿཁ་དང་ཡིད་མི་བདེ་བ་བསྐྱེད་པའི་སྒོ་ནས་རྣམ་པར་སོགས་སོ། །བདུན་པ་ལ་གཉིས་ཀྱི་ངོ་ཚ་མེད་པ་ནི། ཆགས་སྡང་མུག་གསུམ་ལས་བྱ་བ་ངན་པ་ཐམས་ཅད་འབྱུང་བའི་ཕྱིར་གསུམ་པོ་ཇི་ལྟར་མཐུན་མཐུན་དུ་གདགས་ཀྱི། ཆགས་སྡང་གཉིས་གཅིག་ཅར་དུ་མི་འབྱུང་བའི་ཕྱིར་ཚོགས་པ་ལ་ནི་མ་ཡིན་ནོ། །ལས་དེ་བྱེ་བའི་ཆ་མ་ཡིན་པར་ཤེས་ཀྱང་ཁ་སོགས་ཏེ། ཉོན་མོངས་པའི་གནས་སྐབས་ཀུན་གྱི་ནང་དུ་གཏོགས་པས་ན། ཉོན་སོགས་སོ། །ཁྲེལ་མེད་ནི། ལོ་ཀ་དང་བསྟན་བཅོས་དང་མི་མཐུན་པ་འདི་བདག་བྱེད་པར་ཁོང་དུ་ཆུད་ཀྱང་ཁ་ན་མ་ཐོ་བས་་་་་གཞན་ལ་ཁྲེལ་ལྟས་མི་བྱེད་པར་མི་འཛེམ་པ་སྟེའོ།།བརྒྱད་པ་ལ།སྤྱིར་ཉེ་ཉོན་ལྷག་མ་བརྒྱད་དང་། གཞན་འགྱུར་བཞི་སྟེ།བཅུ་གཉིས་ཀྱིས་སེམས་དང་ཤེས་རབ་སྒོ་གསུམ་གྱིས་ཉམས་པར་འགྱུར་ཏེ། རྨུགས་པ་དང་གཉིད་ཀྱིས་ཞི་གནས་ཀྱི་མཚན་མ་དང་། རྒོད་འགྱོད་གཉིས་ཀྱིས་རབ་ཏུ་འཛིན་པའི་མཚན་མ་དང་། མ་དད་པ་ལ་སོགས་པ་ལྷག་མ་བརྒྱད་ཀྱིས་བཏང་སྙོམས་ཀྱི་མཚན་མ་ཉམས་པའི་སྒོའོ། །དང་པོ་ལ། གཉིས་ཀྱི་རྨུགས་པ་ནི། གདགས་གཞི་གཏི་སོགས་ཏེ།ལས་སུ་མི་རུང་བ་བློང་བློང་པོར་གྱུར་པ་སྟེ།དེ་དང་ལྡན་ན།སེམས་བླུན་པར་གྱུར་ནས་མི་གཡོ་བཞིན་དུ་དམིགས་པ་རྟོགས་པར་མི་ནུས་པའོ། །116

རྒོད་པ་ནི།འདོད་ཆགས་ཀྱི་རྗེས་སུ་མཐུན་པའི་སྡུག་པའི་མཚན་མ་སྔོན་རྒོད་རྒོད་པ་དང་།རྩེ་རྩེ་བ་ལ་སོགས་པ་དྲན་ནས་དེའི་རྗེས་སུ་སོགས་ཏེ།རྣམ་པར་ཞི་བ་ནི། ཞི་གནས་ཡིན་ལ་དེ་དང་མི་མཐུན་པ་སྟེ། འདིས་ཏིང་ངེ་འཛིན་ལ་སྒྲིབ་པར་བྱེད་པས་ཞི་སོགས་སོ། །དགུ་པ་ལ། དད་སོགས་ཀྱི་དབང་པོ་ལྔ་འབྲས་བུ་དང་བཅས་པ་ཉམས་པའི་ཚེ་འབྱུང་བ་དྲུག་གི་དང་པོ་མ་དད་པ་་ནི། དགེ་བའི་ཆོས་ལས་འབྲས་དང་བདེན་པ་བཞི་ཡོད་པ་ཉིད་ལས་སེམས་ཀྱིས་ཡིད་མི་ཆེས་པ་དང་། ཡོན་ཏན་ཅན་ལ་མ་དད་པ་དང་། ནུས་པ་རྣམས་ལ་མི་འདོད་པ་སྟེ། དད་པ་གསུམ་གྱི་མི་མཐུན་ཕྱོགས་སོ། །འདིས་སྦྱོར་བ་ལ་འདུན་པ་མེད་པའི་ཕྱིར་ལེ་ལོ་སོགས་སོ། །གཉིས་པ་ལེ་ལོ་ནི། གོས་ཕུད་ཅིང་གློས་ཕབ་སྟེ་ཉལ་བ་དང་།སྙེས་འབོལ་སོགས་ལ་བསྐྱེས་པ་དང་།གོས་མ་ཕུད་པར་ཡན་ལག་བརྐྱང་བ་འཕྲེས་པའི་བདེ་བ་སྟེ། བསོད་ནམས་ལ་བརྟེན་ནས་གཏི་སོགས་སོ། །ངེས་ཚིག་ནི། ངན་པ་ལ་སྦྱོར་བས་ན། ལེ་ལོའོ། །འདིས་བྱ་བ་ངན་པ་ལ་སྦྱོར་བས་དགེ་སོགས་སོ། །གསུམ་པ་བག་ཡོད་ཀྱི་མི་མཐུན་ཕྱོགས་བག་མེད་ནི། གདགས་གཞི་ཆགས་སྡང་རྨོངས་གསུམ་ལེ་ལོ་དང་བཅས་པ་གང་རུང་གི་ཆར་གཏོགས་པས་དེ་ལ་གནས་ནས་དེའི་གཉེན་པོ་དགེ་བའི་་་་ཆོས་རྣམས་མི་སྒོམ་ཞིང་། ཟག་བཅས་ཀྱི་ཆོས་ཆགས་སོགས་ཉོན་མོངས་རྣམས་ལས་སེམས་མི་སྲུང་ཞིང་མི་བཟློག་པ་སྟེ། དེས་མི་སོགས་སོ། །བཞི་པ་དྲན་པའི་མི་མཐུན་ཕྱོགས་བརྗེད་ངས་ནི། ཉོན་མོངས་དང་མཚུངས་ལྡན་གྱི་དྲན་པ་སྟེ། ཉོན་མོངས་ཀྱི་ཡུལ་སེམས་ལ་དྲན་གྱི། དགེ་བ་མི་གསལ་ཞིང་མི་དྲན་པ་སྟེ། འདིས་དགེ་བའི་དམིགས་རྣམ་མི་དྲན་པར་ཉོན་མོངས་ཀྱི་ཡུལ་དྲན་པས་གཡེང་སོགས་སོ། །ལྔ་པ་ཤེས་རབ་ཉམས་པ་ཤེས་བཞིན་མ་ཡིན་པ་117

ནི། ཉོན་མོངས་དང་མཚུངས་ལྡན་གྱི་ཤེས་རབ་སྟེ། དེས་ལུས་ངག་སེམས་ཀྱི་སྤྱོད་པ་འགྲོ་ལྡོག་ལ་སོགས་ལ་ལེགས་པར་མ་བརྟགས་པས་མི་ཤེས་བཞིན་དུ་འཇུག་པ་སྟེ། བྱ་བ་དང་བྱ་བ་མ་ཡིན་པ་མི་ཤེས་པས་ལྟུང་སོགས་སོ། །དྲུག་པ་ཏིང་ངེ་འཛིན་ཉམས་པ་གཡེང་བ་ནི། གདགས་གཞི་བསྡུ་བར། བརྗེད་ངས་དང་། རྣམ་པར་གཡེང་བ་དང་། འཆལ་བའི་ཤེས་རབ་ནི། གཏི་མུག་གི་ཆར་གཏོགས་ཞེས་བཤད་ལ། འདིར་ནི། ཆགས་སྡང་རྨོངས་གསུམ་གང་རུང་གི་ཆར་གཏོགས་པའི་སེམས་ཏིང་ངེ་འཛིན་གྱི་དམིགས་པ་ལས་ཕྱི་རོལ་གྱི་ཡུལ་ལ་རྣམ་པར་འཕྲོ་བར་བྱེད་པ་སྟེ། ངེས་ཚིག་སེམས་སྣ་ཚོགས་སུ་གཡེང་བར་བྱེད་པའོ། །དེའི་དབྱེ་བ་ལ། བསྟན་བཤད་གཉིས་ཀྱི་དང་པོ་ནི། གཡེང་བ་དེ་ཡང་མདོ་སྡེ་དགོངས་འགྲེལ་ལས་དྲུག་གསུངས་ཏེ། ཏིང་ངེ་འཛིན་ལས་ལྡང་བ་དེས་སོགས།ཡུལ་ལ་འཇུག་པ་ཕྱི་སོགས།རོ་མྱང་བྱིང་རྒོད་ནང་སོགས་སོ།།ཡིད་ཆེས་ཀྱི་བསམ་པ་མཚན་སོགས། ངར་འཛིན་ཡིད་བྱེད་གནས་སོགས།དམན་པའི་སེམས་ཡིད་སོགས་ཏེ། ཇི་སྐད་དུ་དབུས་མཐའ་ལས། ལྡང་དང་ཡུལ་ལ་འཇུག་པ་དང་། །དེ་བཞིན་རོ་མྱང་བྱིང་དང་རྒོད། །ཡིད་ཆེས་པ་ཡི་བསམ་པ་དང་། །ཡིད་ལ་བྱེད་པ་ངར་འཛིན་དང་། །ཆུང་ངུ་སེམས་ཀྱི་གཡེང་བ་སྟེ། །བློ་ལྡན་རྣམས་ཀྱིས་ཤེས་པར་བྱ། །ཞེས་སོ། །གཉིས་པ་ནི། དབང་ཤེས་ཚོགས་ལྔ་ནི།རང་བཞིན་གྱིས་ནང་དུ་མཉམ་པར་འཇོག་མི་ནུས་པའི་ཕྱིར་རོ། །ཐོས་སོགས་དེ་དག་དགེ་བ་ལ་ཞུགས་པའི་སེམས་དགེ་བའི་དམིགས་པ་ལས་ཕྱི་རོལ་དུ་འདོད་ཡོན་ལྔ་ལ་སེམས་འགྲོ་ཞིང་རྣམ་སོགས་སོ།།དགེ་བ་སྟེ།ཏིང་ངེ་འཛིན་ལ་ཞུགས་པ་ཉིད་ན། དེ་ལས་ཉམས་བྱེད་བྱིང་རྒོད་དང་ཏིང་ངེ་འཛིན་གྱི་རོ་མྱང་སོགས་སོ། །གཞན་གྱིས་བདག་ལ་ཡོན་ཏན་དང་ལྡན་118

པར་ཡིད་ཆེས་པར་བྱ་བའི་བསམ་པ་སྔོན་དུ་བཏང་སྟེ་དེ་ལ་མཚན་མར་བྱས་ནས་དགེ་བ་ལ་སྦྱོར་བ་སྟེ། དེ་དགེ་བ་ལ་ཞུགས་ཀྱང་ཁད་ཀྱིས་དེ་ལས་ཉམས་པར་འགྱུར་རོ། །འདི་གཡེང་བའི་རྒྱུ་ལ་གཡེང་བར་བཏགས་པའོ། །ཟེར་རོ །དབང་པོ་ལ་ངར་འཛིན་པ་དང་། ཡུལ་ལ་ངར་འཛིན་པ་དང་། སེམས་སེམས་་ཅན་གཅིག་ལ་གཅིག་ངའོ་སྙམ་སོགས་ཀྱི་གནས་ངན་ལེན་ཏེ། ས་བོན་ལ་བརྟེན་ནས་དགེ་བ་བསྒོམ་པ་ལ་ཞུགས་པའི་ཚོར་བ་བདེ་བ་སོགས་བྱུང་བ་་་རྣམས་ལ་ཚོར་བ་འདི་ང་སྟེ། བདག་དང་། ངའི་མྱོང་བྱའོ་སྟེ། བདག་གི་དང་།ཚོར་བ་ཕུལ་བྱུང་དང་ལྡན་པས་ངའོ་སྙམ་པའི་ང་རྒྱལ་གྱིས་ཐོག་མར་དེ་ལྟར་འཛིན་པ་དང་།དེའི་འོག་ཏུ་དེ་དང་སེམས་ཀྱི་རྒྱུད་འདྲེས་པར་གྱུར་པ་དང་།ཚོར་བ་དེ་ཉིད་ལ་ཡང་ཡང་བཀྲ་བར་འཛིན་པའི་མཚན་འཛིན་ཏེ།དེའི་དགེ་་བའི་ཕྱོགས་ཡོངས་སུ་མ་དག་པར་བྱེད་པའོ། །སྙོམས་འཇུག་གཞན་དེ་བས་དམན་པ་ལ་སྙོམས་པར་འཇུག་པ་དང་།ཐེག་ཆེན་ལས་གཞན་ཐེག་དམན་ལ་གནས་པའི་རྣམ་པར་འཕྲོ་བ་སྟེའོ། །དེ་དག་ཀྱང་སྤྱིར་གཡེང་བ་ཙམ་གྱི་དབྱེ་བ་སྐབས་ལས་འཕྲོས་ནས་བསྟན་པ་སྟེ། སྐབས་དོན་ནི། ཉེ་ཉོན་གྱི་གཡེང་བ་ཡིན་ལ། དེས་ཏིང་ངེ་འཛིན་ལ་གཡེངས་པས་འདོད་ཆགས་དང་བྲལ་བར་མི་འགྱུར་བས་འཇིག་རྟེན་པའམ་འདས་པའི་ལམ་གྱིས་སོགས་སོ། །དྲུག་པ་ལ།གཉིད་འགྱོད་གཉིས་དང་།རྟོག་དཔྱོད་གཉིས་ལས།དང་པོ་གཉིད་ནི།རྒྱུ་ཉམ་ཆུང་བ་དང་།ངལ་བ་དང་།ལུས་ལྕི་བ་དང་།མུན་པའི་མཚན་མ་ཡིད་ལ་བྱེད་པ་དང་། རྩོམ་པ་ཡལ་བར་འདོར་བ་དང་། དུས་ན་གོམས་པ་དང་། སྔགས་དང་།ལུས་མཉེད་པ་ལ་སོགས་པ་གཉིད་ཀྱི་རྒྱུ་ལ་བརྟེན་ནས་སོ།།དབྱེ་བ་ནི།དགེ་བའི་སེམས་ཀྱིས་འཕངས་ཤིང་དགེ་སེམས་དང་མཚུངས་པར་ལྡན་་་་་་་119

པའམ། དགེ་བ་བྱེད་འཕྲོ་ལ་གཉིད་ལོག་སྟེ་རྨི་ལམ་དུའང་དགེ་བ་བྱེད་པ་རྨི་བ་ནི།གཉིད་དགེ་བ་དང་།དེ་བཞིན་དུ་སྦྱར་ཏེ།སྲོག་གཅོད་སོགས་མི་དགེ་བ་དང་།བཅོམ་དྲུག་སོགས་ལུང་མ་བསྟན་དང་།ནམ་གྱི་གུང་ཐུན་དུས་དང་།དེ་ལས་གཞན་དུས་མིན་དང་། དུས་སུ་ཇི་ལྟར་གནང་བ་དང་། དུས་མིན་ཡང་ན་བ་དང་ལས་སུ་རུང་བར་བྱ་བའི་ཕྱིར་ནི་རིགས་པ་དང་། དེ་ལས་གཞན་མི་རིགས་པའོ།།ངོ་བོ་ནི།སེམས་དབང་པོའི་སྒོ་ནས་མི་འཇུག་པར་བསྡུས་པ་སྟེ།ཏིང་ངེ་འཛིན་བསལ་བའི་ཕྱིར་གཏི་མུག་གི་ཆར་གཏོགས་ཏེ། དེའང་ཉེ་ཉོན་ཡིན་གྱི།དགེ་བ་ནི།ཤེས་རབ་བམ།ཡང་ན་དགེ་བ་དང་ལུང་མ་བསྟན་གྱི་དག་ནི་སེམས་ནང་དུ་ཕྱོགས་ཏེ་འཇུག་པའི་ཁྱད་པར་ཉིད་ལ་འདོགས་སོ། །ཉེ་ཉོན་གྱི་གཉིད་ཀྱིས་བྱ་བ་སོགས་སོ། །འགྱོད་པའི་རྒྱུ་ནི། དགེ་སྡིག་བྱེད་པ་ལ་དགའ་བ་སྔོན་དུ་བཏང་ནས་བསམ་པ་དང་། གཞན་གྱིས་ནན་གྱིས་བྱེད་དུ་བཅུག་པ་དང་། ཉོན་མོངས་པས་ཟིལ་གྱིས་ནོན་ནས་བྱས་པ་མ་བསམས་པ་དང་།བྱ་བ་སྟེ།ལེགས་སྤྱད་དང་།བྱ་བ་མ་ཡིན་པ་ཉེས་སྤྱད་གང་ཡིན་པ་བྱས་པ་ལ་བརྟེན་ནས་སོ། །དབྱེ་བ་ནི། མི་དགེ་བ་བྱས་ཤིང་དགེ་བ་མ་བྱས་པ་ལ་འགྱོད་པ་དགེ་བ་དང་། དེ་འ་ས་་རྡོ་ས།་་སྒོ་་མི་་དབྱེ་་་ག་དང་་ དེ་གཉིས་མ་ཡིན་པ་ལུང་ར།་བསྟན་དང་།ཇི་སྲིད་མ་སྤངས་བར་དུ་དུས་དང་། སྤངས་ནས་དུས་མ་ཡིན་པ་དང་།རིགས་པ་གནས་དང་།མི་རིགས་པ་གནས་མ་ཡིན་པའོ།།སེམས་ཀྱིས་ཡིད་ལ་བཅགས་པ་ངན་པ་བྱས་པའི་ཡུལ་ལ་སེམས་མི་དགའ་བ་སྟེ།ངེས་ཚིག་ངན་པ་བྱས་པ་སྟེ། ཡུལ་གྱི་མིང་ཡུལ་ཅན་ལ་བཏགས་ནས་འགྱོད་པ་སྟེ། གཏི་མུག་གི་ཆར་གཏོགས་པ་ནི། ཉོན་མོངས་ཅན་གྱི་དབང་དུ་བྱས་པ་སྟེ། ཉོན་མོངས་ཅན་མ་ཡིན་པ་ནི། སེམས་པའི་ཤེས་རབ་ལ་གདགས་སོ། །120

འདིས་ཏིང་ངེ་འཛིན་ལ་སྒྲིབ་པས་སེམས་སོགས་སོ།།གཉིས་པ་ལ།རྟོག་པ་ནི།དམིགས་པ་ལ་མངོན་པར་མི་རྟོག་པས་དང་། རྟོག་པ་ན་གྲངས་བཞིན་དུ་ངག་ཀུན་ནས་སློང་བའི་སེམས་མངོན་པར་འདུ་བྱེད་པའི་སེམས་པ་དང་།སྐྱོན་ཡོན་འབྱེད་པའི་ཤེས་རབ་ལ་བཏགས་པས་དེ་ལ་བརྟེན་ནས་འདི་ཅི་་་་ཡིན་ཞེས་དམིགས་པ་དེ་ཉིད་ལ་གཏོད་ཅིང་ཀུན་ཏུ་ཚོལ་བ་རྟོག་པའི་རྣམ་་་པར་ཞུགས་པ་དོན་རྗོད་པར་བྱེད་པ་དང་འདྲ་བར་ཡིད་ཀྱི་རང་བཞིན་གྱི་་་བརྗོད་པ་སྟེ། དེ་ནི། དངོས་པོ་ཙམ་ཀུན་ཏུ་ཚོལ་བ་ན་སེམས་ཅིང་བ་སྟེ། ཆེ་ལོང་ངོ་། །དཔྱོད་པ་ནི། སྔར་ཁོང་དུ་ཆུད་པ་ལ་ཁྱད་པར་ཞིབ་མོ་སོ་སོར་རྟོག་པའི་ཡིད་ཀྱི་བརྗོད་པ་སྟེ། དེ་ནི། སོ་སོར་རྟོག་པའི་རྣམ་པ་ཡིན་པས་སེམས་ཞིབ་པའོ། །དེ་གཉིས་མངོན་པར་འབྱུང་བ་ལ་སོགས་ལ་རྟོག་པ་རེག་སོགས་དང་། འདོད་པ་སོགས་ལ་རྟོག་པ་རེག་སོགས་སོ། །དེ་ལ་མུ་བཞི་སྟེ། རྣམ་རྟོག་ཡིན་ལ་རྟོག་དཔྱོད་མ་ཡིན་པ་ནི། ཁམས་གསུམ་པའི་སེམས་སེམས་བྱུང་གཞན་རྣམས་སོ།།རྟོག་དཔྱོད་ཡིན་ལ་རྣམ་རྟོག་མ་ཡིན་པ་མེད།ཁ་ཅིག ཡང་དག་པའི་རྟོག་པའོ་ཞེས་ཟེར་རོ། །གཉིས་ཀ་ཡིན་པ་རྟོག་དཔྱོད་ཉིད། གཉིས་ཀ་མ་ཡིན་པ་མི་རྟོག་ཡེ་ཤེས་སོ།།འཇུག་ཚུལ་ནི།དམྱལ་བ་དང་།ཡི་དྭགས་དུཿཁ་ཅན་རྣམས་ཀྱི་རྟོག་དཔྱོད་ནི། རྣམ་པ་མཐའ་གཅིག་ཏུ་ཞུམ་རྣམ། ཡུལ་མི་སྡུག་པ་དང་འདུས་ཏེ་རེག དུཿཁ་ཡིས་བསྐྱོད།ཡིད་མི་བདེ་བ་དང་ལྡན། དུཿཁ་ལས་ཐར་འདོད།རྒྱུད་འཁྲུག་པར་བྱེད་ཅིང་འཇུག་གོ །དུད་འགྲོ་དང་། མི་དང་། ཡི་དྭགས་རྫུ་འཕྲུལ་ཆེན་པོ་པ་རྣམས་ཞུམ་རྣམ་ཤས་ཆེ། དགའ་རྣམ་ཤས་ཆུང་བ་སོགས་སོ།།འདོད་ལྷ་ནི།དགའ་རྣམ་ཤས་ཆེ།ཞུམ་རྣམ་ཤས་ཆུང་བ་སོགས་སོ། །བསམ་གཏན་དང་པོ་ནི། མཐའ་གཅིག་ཏུ་དགའ་རྣམ་སོགས་121

རྒྱུད་མི་འཁྲུག་པར་བྱེད་ཅིང་འཇུག་གོ །གསུམ་པ་ནི། སོ་སོའི་བྱེད་ལས་ཀྱི་སྟེང་དུ་སྤྱིའི་བྱེད་ལས་བསྣན་པས་ན་ཡང་དད་སོགས་དགེ་བའི་ཆོས་རྣམས་ཀྱི་ལས་ནི།རང་རང་གི་མི་མཐུན་པའི་ཕྱོགས་མ་དད་སོགས་སྤོང་ངོ་།།ཆགས་སོགས་ཉོན་མོངས་པ་དང་། ཁྲོ་སོགས་ཉེ་བའི་ཉོན་མོངས་པ་རྣམས་ཀྱི་ལས་ནི། རང་རང་གི་གཉེན་པོ་མ་ཆགས་པ་ལ་སོགས་པའི་བར་དུ་གཅོད་པའོ། །གཉིས་པ་སེམས་དང་མཚུངས་ལྡན་མ་ཡིན་ཞིང་གཟུགས་ཉིད་ཀྱང་མ་ཡིན་་ལ། འདུས་བྱས་མ་ཡིན་པས་སམ། གཟུགས་སེམས་སེམས་བྱུང་གསུམ་གྱི་གནས་སྐབས་ལ་མིང་དུ་བཏགས་པའི་སེམས་དང་སོགས་ཤེ་ན། ལན་ལ།བསྟན་བཤད་གཉིས་ཀྱི་དང་པོ་ལ། སྤྱིའི་མཚན་ཉིད། གཟུགས་དང་སེམས་དང་སེམས་བྱུང་གསུམ་གྱི་གནས་སྐབས་ལ་བཏགས་པ་དེ་ལས་དེ་ཉིད་དང་གཞན་དུ་བརྗོད་དུ་མེད་པ་སྟེ། གདགས་གཞི་གཟུགས་སོགས་ཀྱི་དུས་ལས་རང་གི་ངོ་བོ་གུད་ན་མེད་པས་དེ་ཉིད་དུ་བརྗོད་ན། དུས་དང་དུས་ཅན་གཅིག་པར་འགྱུར་ལ། གཞན་དུ་བརྗོད་ན། དུ་མར་འགྱུར་ཏེ། ཁུ་ཚུར་སོར་མོ་ལས་དེ་ཉིད་དང་གཞན་དུ་མེད་པ་བཞིན་ནོ།།ཇི་སྐད་དུ། སེམས་དང་ལྡན་པ་མ་ཡིན་པའི་འདུ་བྱེད་རྣམས་གང་ཞེ་ན། གང་དག་གཟུགས་དང་སེམས་དང་སེམས་་ཁས་ས་བྱུང་བའི་གནས་སྐབས་ལ་གདགས་པ་ ་སྟེ་། དེ་ཉིད་དང་གཞན་དུ་མི་གདགས་སོ། །ཞེས་སོ། །བྱེ་བྲག་སྨྲ་བས་འདི་དག་གཟུགས་སེམས་སེམས་བྱུང་གསུམ་ལས་ཐ་དད་པའི་རྫས་བེམ་པོར་འདོད་ལ། མདོ་སྡེ་པ་དང་སེམས་ཙམ་པས་བཏགས་ཡོད་དུ་འདོད་དོ། །ངོ་བོའི་དབྱེ་བ་ནི། ཐོབ་པ་སོགས་སོ། །གཉིས་པ་ལ་བརྒྱད་དེ། འཕེལ་འགྲིབ་ཀྱི་དང་། སེམས་དང་སེམས་བྱུང་མི་འབྱུང་བའི་དང་། གནས་པའི་དང་། འདྲ་བའི་དང་། མཚན་ཉིད་ཀྱི་དང་། ཐ་12་2

སྙད་ཀྱི་དང་། མ་རྙེད་པའི་དང་། རྒྱུ་འབྲས་ཀྱི་གནས་སྐབས་ལ་བཏགས་པ་ལས།དང་པོ་ལ།ཁ་ཅིག མ་ཐོབ་པ་དང་ཉམས་པ་ལས་རྙེད་པ་དང་ཐོབ་ནས་ལྡན་པའི་ཐོབ་པ་སྟེ། དེ་ཡང་གྲིབ་མ་དང་། ཁྱུ་མཆོག་དང་། བེའུ་ལྟར་རྗེས་སུ་འབྲང་བ་གསུམ། ལུང་མ་བསྟན་དང་། གོང་མ་ལས་འདོད་པར་སྐྱེ་བའི་དགེ་མི་དགེའི་ལས་དང་། སྐྱེས་ཐོབ་མ་ཡིན་པའི་ཐོས་བསམ་སྒོམ་གསུམ་གྱི་ལྟ་བུའོ།།དེ་ལས་ལྡོག་པ་མ་ཐོབ་པ་ཡིན་ལ།འདུས་བྱས་ཀྱི་ཐོབ་མ་ཐོབ་རང་རྒྱུད་དུ་གཏོགས་པ་ལ་ཡོད་ཀྱི།རྒྱུད་དུ་མ་གཏོགས་པ་དང་གཞན་གྱི་ལ་མེད་ཅིང་།བརྟགས་མིན་གྱི་འགོག་པ་སེམས་ཅན་ཀུན་ལ་ལྡན་ལ། བརྟགས་འགོག་སོ་སྐྱེ་འཆིང་བ་ཕྱོགས་བྲལ་དང་། འཆིང་བ་མཐའ་དག་མཐོང་ལམ་སྐད་ཅིག་དང་པོ་ལ་གནས་པ་མ་གཏོགས་པའི་འཕགས་པ་ཐམས་ཅད་ལ་ལྡན་ནོ། །མཛོད་དུ། ཐོབ་པ་རྙེད་དང་ལྡན་པའོ། །ཐོབ་དང་མ་ཐོབ་རང་རྒྱུད་དུ། །གཏོགས་པ་རྣམས་ཀྱིའོ་འགོག་གཉིས་ཀྱི།།ཞེས་སོ།།དེ་ལ་ཐོབ་པ་འདུ་བྱེད་སྐྱེ་བའི་རྒྱུ་ཡིན་ན། ཆོས་དེ་མ་ཐོབ་པའི་སྔ་རོལ་ན། དེའི་རྒྱུ་མེད་པར་འགྱུར་ཞིང་། འདུས་མ་བྱས་ཀྱི་ཐོབ་པ་མེད་པར་འགྱུར་ལ། མི་འབྲལ་བའི་རྒྱུ་ཡིན་ན། དགེ་མི་དགེ་ལུང་མ་བསྟན་གྱི་ཐོབ་པ་དུས་མཉམ་པས་ཆོས་དེ་དག་དུས་མཉམ་དུ་ཡོད་་་པར་འགྱུར་རོ། །རྣམ་པར་གཞག་པའི་རྒྱུ་ཡིན་ཏེ། དེས་སོ་སྐྱེ་དང་འཕགས་པར་བྱེད་དོ། །ཞེ་ན། དེ་ནི་ས་བོན་ཉམས་མ་ཉམས་ཀྱི་རྟེན་གྱི་བྱེ་བྲག་ལས་འགྲུབ་པས་ཐོབ་པ་རྫས་སུ་མེད་དོ། །དེས་ན་འདི་རྣམས་གནས་ངོ་གདགས་པ་གསུམ་གྱིས་བཤད་དེ། གནས་ནི། གདགས་གཞི་ཡིན་ལ། ངོ་བོ་ནི། འདོགས་པའི་རྒྱུ་མཚན།གདགས་པ་ནི།དེ་ལ་བཏགས་པའི་མིང་ངོ་།།ཐོབ་པའི་གནས་ནི།དེ་དག་སོགས་སོ།།ངོ་བོ་ཉིད་ནི།འཕེལ་འགྲིབ་སྟེ།དད་པ་འཕེལ་ན།ཆེན་123

པོ་བཞི་དང་ལྡན་ལ།འགྲིབ་ན།ཆུང་ངུ་དང་ལྡན་པ་བཞིན་ནོ།།བཏགས་པ་ནི།ཐོབ་པ་ཞེས་པ་སྤྱི་མིང་སྟེ།རྙེད་པ་དང་ལྡན་པ་གཉིས་ཀ་ལ་འཇུག་གོ།རྙེད་པ་གསར་དུ་རྙེད་པའོ། །ལྡན་པ་ནི། སྔར་ཡོད་རྒྱུན་མ་ཉམས་པར་ལྡན་པའོ། །གཉིས་པ་ལ་གསུམ་གྱི་དང་པོ། འདུ་ཤེས་མེད་པའི་སྙོམས་འཇུག་གི་ནི། དགེ་རྒྱས་ཏེ། བསམ་གཏན་གསུམ་པའི་འདོད་ཆགས་དང་བྲལ་བ། སྟེང་མ་བསམ་གཏན་བཞི་པའི་འདོད་ཆགས་དང་མ་བྲལ་བས་བསམ་གཏན་བཞི་པའི་སར་གཏོགས་པའོ། །ཡིད་བྱེད་ནི། འདུ་ཤེས་མེད་པ་ལ་ཐར་པ་དང་སྙོམས་འཇུག་འདི་ལ་ཐར་པའི་ལམ་དུ་འདུ་ཤེས་སུན་འབྱིན་པའི་རྣམ་པ་ལ་ངེས་པར་་་་་་འབྱུང་བའོ་སྙམ་པའི་འདུ་སོགས་སོ། །གནས། འཇུག་ཤེས་ཚོགས་དྲུག་གི་སེམས་དང་སེམས་བྱུང་མི་བརྟན་པ་རྣམས་གང་འགོག་པ་ནི། སྙོམས་འཇུག་གི་སེམས་ཀྱིས་བྱས་པ་སྟེ། དུས་གཞན་ན་སེམས་དང་སེམས་བྱུང་བརྟན་པ་མ་ཡིན་པ་རྣམས་ཀུན་ཏུ་འབྱུང་བ་དང་མི་མཐུན་པའི་ལུས་ཀྱི་དུས་ཀྱི་བྱེ་བྲག་་ནི།འདིས་འགོག་པར་བྱེད་པས་ན།འགོག་པ་སྟེ།སྙོམས་འཇུག་གི་སེམས་ཀྱིས་དེ་མ་ཐག་པའི་སེམས་གཞན་སྐྱེ་བ་དང་། མི་མཐུན་པའི་ལུས་བསྐྱེད་པའི་ཕྱིར་སྙོམས་འཇུག་གི་སེམས་ཀྱིས་བྱས་ཞེས་བྱའོ།།ངོ་བོ་ནི།སེམས་སེམས་བྱུང་མི་བརྟན་པ་རྣམས་མ་ལུས་པར་འགག་པའི་གནས་སྐབས་སོ།།བཏགས་པ་ནི།འདུ་ཤེས་ལ་སུན་འབྱིན་པས་སེམས་སེམས་བྱུང་གཞན་འགག་ཀྱང་འདུ་ཤེས་མེད་པའི་ཆ་ནས་འདུ་སོགས་སོ།།ཁ་ཅིག འདི་སྐྱེས་ནས་མྱོང་འགྱུར་དུ་ངེས་པའི་ལས་ཡིན་པས་ཉམས་ཀྱང་གདོན་མི་ཟ་བར་བསྐྱེད་ནས་འདུ་ཤེས་མེད་པ་བར་སྐྱེ་བས་དེ་ཐོབ་པ་ལ་འཕགས་ལམ་མི་སྐྱེའོ། །དེ་ཡང་སོ་སྐྱེའི་གང་ཟག་གིས་འདོད་པ་དང་གཟུགས་ཀྱི་རྟེན་གཉིས་ཀ་ལས་སྐྱེད་དེ། གཟུགས་ཀྱི་སྲེད་1271

པ་ཡིན་ལ་སྲེད་པ་དེ་རྣམ་པར་འདྲིད་པ་ཅན་ལྔ་མ་ཡིན་པ་ཡོད་དམ་ཞེ་ན།ཡོད་དེ། གཟུགས་ན་སྤྱོད་པའི་སེམས་ཅན་ལྷ་འདུ་ཤེས་ཅན་སེམས་མི་འདྲ་བ་ལ་གནས་པ་རྣམས་དང་། འདུ་ཤེས་མེད་པའི་སྙོམས་པར་འཇུག་པ་དང་།འགོག་པའི་སྙོམས་པར་འཇུག་པ་ལ་སྙོམས་པར་ཞུགས་པ་དང་།ལྷ་འདུ་ཤེས་མེད་པ་འདུ་ཤེས་མེད་པ་བ་ཐོབ་པ་རྣམས་ཀྱི་སྲེད་པ་གང་ཡིན་པའོ་ཞེས་་་་་གསུངས་པས་སོ།།དགེ་བའོ་སྐྱེས་ནས་མྱོང་འགྱུར་ཉིད།།གཉིས་ཀ་འདོད་དང་གཟུགས་རྟེན་ཅན། །ཟེར་རོ། །འདིར་ནི། དེ་ཆུང་ངུར་བསྒོམས་ན་ཉམས་པར་འགྱུར་ཞིང་མྱུར་བར་སྐྱེད་མི་ནུས་ལ།རྣམ་སྨིན་ལུས་ཡོངས་སུ་མི་རྫོགས་ཤིང་ངེས་པར་དུས་མིན་དུ་འཆིའོ། །འབྲིང་དུ་བསྒོམས་ན། ཉམས་ཀྱང་མྱུར་བར་སྐྱེད་ནུས་ལ། རྣམ་སྨིན་ལུས་རྫོགས་ཤིང་དུས་མིན་དུ་འཆི་བར་མ་ངེས་པའོ། །ཆེར་བསྒོམས་ན།མི་ཉམས་ཤིང་ལུས་དང་ཚེ་ཡོངས་སུ་རྫོགས་པའོ།།ངོ་བོ་ནི།དགེ་བ་ཡིན་ལ། གང་ཟག་ནི།སོ་སྐྱེས་འཇུག་གི། འཕགས་པ་ནི།འདི་ལ་ལྟུང་བའི་གནས་ལྟ་བུར་གཟིགས་པས་མི་འཇུག་སྟེ།དེ་ལ་ཤེས་རབ་ཀྱིས་དཔྱོད་པ་མེད་ལ། དེའི་གོང་ན་ཆེས་ཞི་བའི་གནས་ཡོད་ཅིང་། དེའི་སྐྱེ་བ་ནི། དགེ་བའི་ཆོས་མ་ཐོབ་པ་རྣམས་ཐོབ་པར་བྱ་བ་ལ་བསླུ་བའི་གནས་ཡིན་པའི་ཕྱིར་རོ། །བསྡུ་བར། སྐྱེ་བ་ལས་ནི་དང་པོར་འདིར་སྐྱེད་ཅིང་དེའི་འོག་ཏུ་གཟུགས་ཀྱི་ཁམས་སུ་བསམ་གཏན་བཞི་པ་ལ་འབྲས་བུ་ལས་སོ་སོར་མྱོང་བར་འགྱུར་་་་ཞེས་གསུངས་པས།རྟེན་འདོད་པ་ལ་བརྟེན་པར་གསལ་ལོ།།ཁ་ཅིགམྱོང་བར་མ་ངེས་པ་ཡང་ཡོད་པར་སྨྲའོ།།གཉིས་པ་འགོག་སྙོམས་ནི།ས་ནི་ཅི་ཡང་ལས་ཆགས་བྲལ་སྲིད་རྩེའི་སེམས་ཐོབ་པ་སྟེ།དེས་རྒྱུན་ཞུགས།ཕྱིར་འོང་སྲིད་རྩེའི་སེམས་མ་ཐོབ་པས་ཕྱིར་མི་འོང་དང་ཤེས་རབ་ཀྱི་རྣམ་གྲོལ་སེལ་ལོ། །མཐོང་125

ལམ་སྲིད་རྩེའི་གཉེན་པོ་ཡིན་པས་འཕགས་པ་ཉིད་མཐོང་སྤང་སྤངས་ཤིང་་སྒོམ་སྤང་སྤངས་པའི་ཕྱིར་མ་ཆགས་པས་སྲིད་རྩེ་ལས་གྱེན་དུ་བསྐྱོད་པའོ། །དེས་སོ་སྐྱེ་སེལ་ཏེ། དེ་ལ་ཟག་མེད་ཀྱི་ལམ་མེད་པས་སྲིད་རྩེ་ལས་གྱེན་དུ་མི་བསྐྱོད་པས་་སོ།།སྲིད་རྩེ་ལས་འདོད་ཆགས་དང་མ་བྲལ་ཞེས་མ་སྨོས་་པ་ནི།དེ་ལ་འདོད་ཆགས་དང་བྲལ་བའི་དགྲ་བཅོམ་ཡང་སྙོམས་པར་འཇུག་པའི་ཕྱིར་རོ། །འདུ་ཤེས་གང་ཟག་ཕྱིར་མི་འོང་དང་དགྲ་བཅོམ་རྣམ་ཐར་བརྒྱད་ལ་བསམ་གཏན་པ་དང་།གཉིས་མའི་ཆ་ལས་རྣམ་གྲོལ་དང་།བྱང་སེམས་དང་།སངས་རྒྱས་དང་།རང་རྒྱལ་གྱིས་སྙོམས་པར་འཇུག གཞན་གྱིས་མི་ནུས་པར་བསྟན་ནོ། །ཡིད་བྱེད་ནི། འགོག་སྙོམས་སྲིད་རྩེའི་ས་པ་ཡིན་ལ། འཕགས་པ་རྣམས་དེ་ལས་སྲིད་པ་ལས་འབྱུང་བའི་འདུ་ཤེས་མི་འཇུག་གི། འདུ་ཤེས་དང་། ཚོར་བས་སྐྱོ་ནས་དེ་མེད་པའི་འགོག་སྙོམས་ལ་ཞི་བར་གནས་པའི་འདུ་ཤེས་སུ་འགྱུར་བས་སྙོམས་འཇུག་འདི་མྱང་འདས་དང་འདྲ་བས་དུས་་གཞན་གྱི་བར་དུ་འདིས་གནས་པར་བྱའོ་སྙམ་པའི་འདུ་སོགས་སོ།།ངོ་བོ་ནི།དགས་བྱ་སེམས་དང་སེམས་བྱུང་བརྟན་པ་མ་ཡིན་པ་ཚོགས་དྲུག་འཁོར་་་་་བཅས་དང་། བརྟན་པ་ནི། ཀུན་གཞི་ཉོན་ཡིད་གཉིས་ལས་ཀྱང་ཁ་ཅིག་སྟེ།ཀུན་གཞི་མི་འགོག་གི། ཉོན་ཡིད་དེ། དེ་ལྟར་སློབ་པས་འདོད་པར་ཚོགས་བདུན། གཟུགས་སུ་ལྔ། གཟུགས་མེད་དུ་གཉིས། མི་སློབ་པ་ལ་ཉོན་ཡིད་མེད་པས་འདིས་དགག་མི་དགོས་པས་རེ་རེ་དབྲི་ལ། གཟུགས་ན་སྣ་ཤེས་ལྕེ་ཤེས་དང་། གཟུགས་མེད་ན་དབང་ཤེས་ལྔ་ཡེ་ནས་མེད་པས་འདིས་དགག་མི་དགོས་སོ། །འགོག་པ་ནི། འཇུག་ཤེས་ཀྱིས་བྱས་པ་སྟེ། ཀུན་གཞི་ལ་ཚོགས་བདུན་སྐྱེ་བའི་ས་བོན་ལ་གནོད་པ་བྱས་པས་འདིས་ཚོགས་བདུན་དུས་་་་་་་་126

གཞན་ན་མི་འབྱུང་བར་འགོག་པས་སོ། །གནས་ནི། སྙོམས་འཇུག་གི་སེམས་ཀྱིས་ཀུན་གཞི་ལ་ཚོགས་བདུན་གྱི་ས་བོན་ཉམས་པར་བྱས་པའི་དུས་ལའོ། །བཏགས་པ་ནི།འགོག་པའི་སོགས་སོ།།འདི་ཡང་ཆུང་ངུར་བསྒོམས་ན།ཉམས་པར་འགྱུར་ཞིང་མྱུར་བར་སྐྱེ་མི་ནུས། འབྲིང་ན། ཉམས་ཀྱང་མྱུར་དུ་སྐྱེ་ལ། ་ཆེར་གོམས་ན། ཉམས་པར་མི་འགྱུར་རོ། །ངོ་བོ་ཉེ་བར་ཞི་བའི་དགེ་བའོ། །སེམས་ནི། དང་པོར་སྲིད་རྩེ་སྟེ། དེ་ནི། འདུ་ཤེས་ཀྱི་རྒྱུ་བ་ཕྲ་བའི་ཕྲ་བ་ཡིན་པས་དེའི་མཇུག་ཐོགས་སུ་མཚུངས་ལྡན་རྣམས་དགག་སླ་བའི་ཕྱིར། ཇི་སྐད་དུ། ཕྲ་བ་ཕྲ་བའི་མཇུག་ཐོགས་སུ། ཞེས་དང་། ཅིའི་ཕྱིར་སྲིད་རྩེ་ཁོ་ན་ལ་འགོག་པ་ལ་སྙོམས་པར་འཇུག་གི། ས་གཞན་འོག་མ་དག་ཏུ་མ་ཡིན་ཞེ་ན།རྣམ་པར་ཐར་པ་དེ་ནི་དམིགས་པ་ལ་རྒྱབ་ཀྱིས་ཕྱོགས་པ་དང་། སེམས་མཐར་ཐུག་པར་གཅོད་པ་སྟེ། རྒྱུ་གཉིས་ཀྱིས་བཞག་ནས་འོག་མ་རྣམས་ན་དེ་གཉིས་མེད་པའི་ཕྱིར་རོ། །ཞེས་སོ། །ལ་ལ་བསམ་གཏན་བཞི་པའི་ས་པར་འདོད་པ་མི་འཐད་དེ། མདོ་ལས། མཐར་གྱིས་གནས་པའི་སྙོམས་འཇུག་དགུ་ཞེས་འབྱུང་བས་སོ། །འོན་ཀྱང་རྩོམ་པ་དང་པོ་ལ་དེ་ལྟར་ངེས་པ་ཡིན་གྱི།དགའ་རྒུའི་དབང་ཐོབ་ནས་རྣམ་པར་དགའ་སྟེ་ཡང་སྙོམས་པར་འཇུག་སྟེ།མདོ་ལས།བསམ་གཏན་དང་པོ་ལས་འགོག་པ་ལ་སྙོམས་པར་འཇུག་གོ།ཞེས་གསུངས་སོ། །དེ་ཐུབ་པས་ཇི་ལྟར་ཐོབ་དཔྱད་པ་ནི། ཐུབ་པའི་བྱང་ཆུབ་ཀྱིས་ཐོབ་བྱ།།དང་པོར་མ་ཡིན་སྐད་ཅིག་མ།།སུམ་ཅུ་རྩ་བཞིས་ཐོབ་ཕྱིར་རོ།།ཞེས་པའི་དོན། སྙོམས་འཇུག་འདི་འཕགས་པ་གཞན་རྣམས་ཀྱིས་སེམས་ཀྱི་སྟོབས་སྐྱེད་པའི་སྦྱོར་བས་ད་ལྟར་བ་ཁོ་ན་ཐོབ་ཀྱི། འདོད་ཆགས་དང་བྲལ་བས་ཐོབ་པའང་མ་ཡིན།འདས་མ་འོངས་ཐོབ་པའང་མ་ཡིན་ཡང་།ཐུབ་པས་ནི།127

ཟད་པ་མའ་པ་དང་དུས་མཉམ་དུ་ཐོབ་ཀྱི། སྦྱོར་བྱུང་ཅུང་ཟད་ཀྱང་མེད་དེ། དེའི་ཡོན་ཏན་ཐམས་ཅད་བཞེད་པ་ཙམ་ལ་རག་ལུས་པའི་ཕྱིར་འདོད་ཆགས་དང་བྲལ་བས་བརྙེས་པ་ཡིན་ནོ། །འོ་ན་ཐུབ་པས་འགོག་སྙོམས་མ་བསྐྱེད་ན། ཟད་པ་མཁྱེན་པའི་དུས་སུ་གཉིས་པོའི་ཆ་ལས་རྣམ་གྲོལ་དུ་མི་འགྲུབ་བོ། །ཞེ་ན། ལ་ལ་བྱང་སེམས་སློབ་པའི་སྐབས་སུ་འགོག་སྙོམས་བསྐྱེད་ནས་དེ་ནས་བྱང་ཆུབ་བོ།།ཞེས་ཟེར་བ་ལ།ཁ་ཆེ་བ་ན་རེ།དང་པོར་བསྐྱེད་པ་་མ་ཡིན་ཏེ། ཐུབ་པ་ཆགས་བྲལ་སྔོན་སོང་ཡིན་པས་བདེན་པ་མངོན་པར་རྟོགས་པའི་སེམས་སྐད་ཅིག་བཅུ་དྲུག སྲིད་རྩེའི་སྒོམ་སྤང་དགུའི་གཉེན་པོ་བར་ཆད་མེད་ལམ་དང་། རྣམ་གྲོལ་གྱི་ལམ་དགུ་དགུ་སྟེ། སྐད་ཅིག་སོ་བཞི་རྒྱུན་ཆགས་སུ་བསྐྱེད་ནས་བྱང་ཆུབ་ཐོབ་པའི་ཕྱིར། མཐོང་སྒོམ་གྱི་བར་སྐབས་སུ་མི་འདྲ་བའི་སེམས་མི་སྲིད་དེ། བསམ་པ་མི་ལྡང་བ་ཅན་ཡིན་པའི་ཕྱིར་རོ། །ལ་ལ། དེ་ནི་སྐྱིལ་ཀྲུང་མི་བཤིག་པའི་བསམ་པ་ཡིན་གྱི། ཟག་མེད་ཀྱི་ལམ་ལས་མི་ལྡང་བ་མ་ཡིན་ནོ། །ཞེས་ཟེར་རོ། །འདིར་ནི། དེའི་དཔྱད་པ་མི་དགོས་ཏེ། བྱང་སེམས་ས་དང་པོ་ནས་ཀྱང་རྣམ་ཐར་བརྒྱད་དང་མཐར་གནས་ཀྱི་སྙོམས་འཇུག་དགུ་བརྙེས་པའི་ཕྱིར་རོ། །མདོ་ལས། ས་དྲུག་པ་ནས་འགོག་པ་ལ་སྙོམས་པར་འཇུག་པར་བཤད་པ་ནི། འདིའི་འགོག་སྙོམས་དང་དོན་མི་འདྲ་སྟེ། དེ་ནི། སྤྲོས་པ་ཐམས་ཅད་བཀག་པའི་དེ་བཞིན་ཉིད་ལ་སྙོམས་པར་འཇུག་པ་ཡིན་ནོ། །དུས་ནི། ཉན་ཐོས་ལྟར་ན་སེམས་ཀྱིས་ཇི་ཙམ་འཕངས་པ་དེ་ཙམ་དུ་སྙོམས་པར་འཇུག་གོ །བྱང་སེམས་ནི། གཞན་དོན་དུ་ཇི་ལྟར་འདོད་པ་བཞིན་དུ་བསྐལ་པའི་བར་དུ་ཡང་འཇུག་གོ །ཞག་བདུན་ལས་ལྷག་པ་མི་འཇུག་པར་བཤད་པ་ནི། འགོག་པ་ལ་ཞེན་པ་དགག་པར་བྱ་128

བའི་ཕྱིར་དགོངས་ཏེ་གསུངས་པ་ཡིན་གྱི། ངེས་དོན་མ་ཡིན་ནོ། །ལྡང་བ་ནི།འཕེན་པའི་སྟོབས་ཀྱིས་རང་སའམ་ས་འོག་མའི་ཟག་མེད་ཀྱི་སེམས་ལས་་་་་ལྡང་སྟེ། རང་གི་དག་དང་འོག་མ་ཡི། །འཕགས་པའི་སེམས་ཀྱིས་དེ་ལས་ལྡང་།།ཞེས་སོ། །གསུམ་པ་འདུ་ཤེས་མེད་པ་བ་ལ། གནས་ནི། འདུ་ཤེས་མེད་པའི་སྙོམས་འཇུག་གི་འབྲས་བུ་བསམ་གཏན་བཞི་པའི་གནས་གཞན་འབྲས་བུ་ཆེ་བའི་གོང་ན་ཁང་ཁྱིམ་ལྟ་བུའི་སེམས་ཅན་འདུ་ཤེས་མེད་པའི་ལྷའི་གནས་་་་ཡོད་པས་དེ་རྣམས་ཀྱི་ནང་དུ་སྐྱེས་པའི་ཚེ། སེམས་སེམས་བྱུང་མི་བརྟན་པའི་འདུ་ཤེས་འབྱུང་སྟེ། དེས་རང་གི་ལུས་ལ་རང་རིག་ཕྱི་མ་འབྱུང་བའི་ས་བོན་ལ་གནོད་པ་བྱེད་པས་འདུ་ཤེས་ཇེ་ཕྲ་ཇེ་ཕྲ་ལ་འགྱུར་ཞིང་།མཐར་ཤིན་ཏུ་ཕྲ་བར་གྱུར་ནས་རང་གི་ལུས་ལ་ས་བོན་ཉམས་པར་བྱས་པའི་ཕྱིར་རང་རིག་ཕྱི་མ་སྐྱེད་མི་ནུས་པས། དེའི་ཚེ་ལུས་ལ་མི་བརྟན་པའི་སེམས་སེམས་བྱུང་མི་འབྱུང་བའི་ཕྱིར་ས་བོན་ཉམས་པའི་ལུས་ཀྱི་དུས་ཉིད་དོ།།ངོ་བོ་ནི།སྐྱེས་ཐོབ་ཀྱི་སེམས་སེམས་བྱུང་མི་བརྟན་པ་རྣམས་འདིས་འགོག་པར་བྱེད་པས་ན།འགོག་པའོ། །བཏགས་པ་ནི་འདུ་ཤེས་མེད་པ་རྣམས་ཀྱི་ཡིན་པས་སམ། འདུ་ཤེས་མེད་པ་དག་ན་ཡོད་པས་འདུ་ཤེས་སོགས་སོ། །འདིའི་ངོ་བོ་མ་བསྒྲིབས་ལུང་མ་བསྟན་ཡིན་ལ། སོ་སྐྱེ་ཁོ་ན་དེར་སྐྱེ་ཞིང་འདུ་ཤེས་སྐྱེས་ནས་འཆི་སྟེ།མདོ་ལས། སེམས་ཅན་དེ་དག་དུས་རིང་མོ་ཞིག་ནས་འདུག་འདུག་སྟེ། འདུ་ཤེས་སྐྱེས་ནས་གནས་དེ་ནས་འཆི་འཕོ་བར་འགྱུར་རོ། །ཞེས་སོ། །ཤི་ནས་འདོད་ཁམས་ལས་གཞན་དུ་མི་སྐྱེ་སྟེ། སྙོམས་འཇུག་གི་འདུ་བྱེད་ཟད་པའི་ཕྱིར་དང་།སྔོན་མེད་པ་མ་བསགས་པའི་ཕྱིར་རོ།།དེར་སྐྱེ་བར་འགྱུར་བ་དེ་ནི།ངེས་པར་འདོད་ན་སྤྱོད་པའི་ལས་ལན་གྲངས་གཞན་ལ་མྱོང་འགྱུར་ཡོད་དེ།129

སྒྲ་མི་སྙན་པའི་ལྷར་སྐྱེ་བའི་ལས་བཞིན་ནོ། །ཁ་ཅིག་འདིར་སྐྱེས་པའི་ཚེ་དགྲ་བཅོམ་པར་ང་རྒྱལ་བྱེད་ལ། འཆི་ཁར་ལོག་ལྟ་སྐྱེས་ནས་དམྱལ་བར་ལྟུང་ཞེས་པ་ནི། མི་འཐད་དེ། གོང་མའི་རྟེན་ལ་མི་དགེ་བ་སྐྱེ་མི་སྲིད་ཅིང་། སེམས་ཉམས་ཀྱང་མི་སྲིད་པའི་ཕྱིར་རོ།།འདི་གསུམ་མཚུངས་ལྡན་རྣམས་འགོག་ན།འདུ་ཤེས་མེད་པ་དང་འདུ་ཤེས་དང་ཚོར་བ་འགོག་པ་ཞེས་བརྗོད་ཅེ་ན། དེ་གཉིས་ལ་ནད་དང་ཟུག་རྔུ་ལ་སོགས་པ་བཞིན་མི་མཐུན་པར་བལྟས་ནས་དེ་གཉིས་ལ་སྙོམས་པར་འཇུག་པར་སྦྱོར་བའི་ཕྱིར་གཙོ་བོའི་མིང་གིས་བརྗོད་་དེ། ཚོར་སོགས་ཤེས་ཀྱང་གཞན་སེམས་ཤེས་པའི་མངོན་ཤེས་ཞེས་བརྗོད་པ་བཞིན་ནོ། །དེ་གསུམ་དུ་རེ་ཞིག་གི་བར་དུ་སེམས་སེམས་བྱུང་ཆུ་ལོན་བཞིན་དུ་འགོག་པར་བྱེད་དོ། །གསུམ་པ་འདིས་འཚོ་བར་བྱེད་པས་ན། སྲོག་གི་དབང་པོ་ནི།གནས་རིས་མཐུན་པར་ཏེ།ཚེ་གཅིག་གི་ཕུང་པོའི་རྒྱུན་ནོ།།ངོ་བོ་ནི། སྔོན་གྱི་དགེ་མི་དགེ་མི་གཡོ་བའི་ལས་ཀྱིས་འཕངས་པའི་ལོའམ་བསྐལ་པ་འདི་སྙེད་ཅིག་གནས་པར་འགྱུར་བའི་དུས་ངེས་པ་ཀུན་གཞི་སྔོན་དུ་འགྲོ་བ་ཅན་གྱི་འདུ་བྱེད་བརྟན་པའོ། །བཏགས་པ་ནི། སྲོག་གམ་ཚེ་ཞེས་སོ། །དབྱེ་ན།ངེས་མ་ངེས་དང་། རྗེས་སུ་འཇུག་མི་འཇུག་པ་དང་། རིང་ཐུང་དང་། མཐར་ཐུག་མ་ཐུག་དང་། རང་གིས་དབང་བསྒྱུར་མི་བསྒྱུར་ཏེ། བཅུའོ། །བཞི་པ་ནི།རིས་ཏེ། སེམས་ཅན་གྱི་ཚོགས་མཐུན་པ་སྟེ།སྐལ་བ་མཚུངས་པའི་གནས་འགྲོ་བ་ལྔའི་སེམས་ཅན་གྱི་རིས་དེ་དང་དེར་ངོ་བོ་སེམས་ཅན་དེ་དང་དེ་དག་་་་་གིས་གང་ལ་བདག་གི་དངོས་པོར་འཛིན་པ་ནི། ལུས་ཏེ། ཕུང་པོ་ལྔའམ་བཞི་ཡིན་ལ། འདྲ་བ་ནི། འགྲོ་བ་དང་། གནས་དང་། ལུས་སོགས་པ་ཐ་དད་པའི་སེམས་ཅན་གྱི་ལུས་ཕན་ཚུན་འདྲ་བ་ལའོ། །དབྱེ་ན། སྐྱེ་བ་དང་། རང་བཞིན་130

དང་། བཟོ་དང་ལས་ཀྱི་གནས་ཀྱི་འཚོ་བ་རིས་མཐུན་པ་གསུམ་མོ། །ལྔ་པ་ལ་ཁ་ཅིག མཚན་ཉིད་དག་ནི་སྐྱེ་བ་དང་།།རྒ་དང་གནས་དང་མི་རྟག་ཉིད།།དེ་དག་སྐྱེ་བའི་སྐྱེ་ལ་སོགས། །དེ་ཆོས་བརྒྱད་དང་གཅིག་ལ་འཇུག །ཅེས་པས་འདུས་བྱས་བུམ་པ་ལྟ་བུ་གཅིག་ལ་སྐྱེ་རྒ་གནས་འཇིག་བཞི་དང་། དེ་དག་ལའང་སྐྱེ་བའི་སྐྱེ་བ་དང་། རྒ་བའི་རྒ་བ་དང་། གནས་པའི་གནས་པ་དང་།འཇིག་པའི་འཇིག་པ་སྟེ།རྗེས་མཐུན་གྱི་མཚན་ཉིད་བཞི་ཡོད་ཅིང་།སྐྱེ་བ་དེ།རྒ་བ་ལ་སོགས་པ་གསུམ་དང་། སྐྱེ་བའི་སྐྱེ་བ་ལ་སོགས་པ་བཞི་དང་། བུམ་པ་ལྟ་བུ་གཅིག་སྟེ། བརྒྱད་ལ་འཇུག་ཅིང་། སྐྱེ་བའི་སྐྱེ་བ་ནི། སྐྱེ་བ་གཅིག་པུ་ལ་འཇུག་གོ །དེ་དག་ཀྱང་མཚན་གཞི་ལས་རྫས་ཐ་དད་པར་འདོད་དོ། །དེ་མི་རིགས་ཏེ། དེ་དག་ཚད་མ་གསུམ་གྱིས་མ་གྲུབ་པའི་ཕྱིར་དང་། མ་འོངས་པ་རྫས་སུ་མེད་པས་མ་འོངས་པའི་སྐྱེ་བ་ཁེགས་ཤིང་།ད་ལྟར་གྱི་སྐྱེ་བས་ད་ལྟར་གྱི་འདུ་བྱེད་བསྐྱེད་པར་མི་ནུས་པའི་ཕྱིར་དང་། འདུས་བྱས་ཀྱི་རྒྱུན་ལ་དགོངས་ནས་མཚན་ཉིད་བཞི་གསུངས་ཀྱི། སྐད་ཅིག་མ་0པ་དེ་མི་རུང་སྟེ། ཇི་སྐད་དུ། སྔོན་མེད་ལས་བྱུང་སྐྱེ་བ་སྟེ། །རྒྱུན་གནས་དེ་ཆད་འཇིག་པ་ཡིན། །རྒྱུན་གྱི་སྔ་ཕྱི་བྱེ་བྲག་ནི།།གནས་པ་གཞན་དུ་འགྱུར་བར་འདོད།།སྐད་ཅིག་མ་ཡི་ཆོས་ལ་ནི།།གནས་པ་མེད་ན་འཇིག་པར་འགྱུར།།དེ་ཡང་འཇིག་འགྱུར་དེ་ཡི་ཕྱིར།།དེ་ཡི་དེ་རྟོག་དོན་མེད་དོ།།ཞེས་སོ།།དེ་ལ་འདུས་བྱས་ཀྱི་མཚན་ཉིད་སྐྱེ་སོགས་ནི། ཐམས་ཅད་ཀྱི་གནས་རིས་མཐུན་ཏེ།རིས་མཐུན་པར་ཞེས་སྨོས་པས། སེམས་ཅན་གྱི་རྒྱུད་ཀྱིས་བསྡུས་པའི་མཚན་ཉིད་བསྟན་པའི་དོན་ཏེ།ནང་གི་འདུ་བྱེད་ནི། སྐྱེ་རྒ་གནས་འཇིག་གིས་ཕྱེ་ལ། ཕྱིའི་གཟུགས་ནི། འཇིག་པ་དང་འཆགས་པས་ཕྱེ་བའི་ཕྱིར་རོ།།དངོས་པོ་རང་ཉིད་མ་སྐྱེས་མ་ཞིག་གི131

སྐྱེ་འཇིག་དོན་གཞན་དང་། བྱེད་པ་ལས་དུས་རྣམ་པར་བཞག་པ་འདོད་པ་བས༩པ་བའི་ཕྱིར་འདུ་བྱེད་དེ། འདུ་བྱས་རྣམས་སྔར་མ་བྱུང་བ་ལས་གསར་དུ་བྱུང་བ་ནི། སྐྱེ་བའོ། །རྒ་བ་ནི། སྐྱེ་སྲིད་ནས་འཆི་སྲིད་ཀྱི་བར་གྱི་རྒྱུ་འབྲས་ཀྱི་དངོས་པོར་གནས་པའི་འདུ་བྱེད་རྣམས་ཀྱི་རྒྱུན་ནུར་ནུར་པོ་ལས་མེར་མེར་པོ་སོགས་ནས་དར་མ་ནས་རྒན་པོའི་བར་སྐད་ཅིག་རེ་རེ་ལ་གཞན་དང་་་་་་གཞན་དུ་འགྱུར་བ་ལ་རྒ་བར་གདགས་ཀྱི། སྐད་ཅིག་གཅིག་ཀྱང་མ་ཡིན་ལ་དོན་གཞན་ཀྱང་མེད་དོ། །གནས་པ་ནི། སྐྱེས་ནས་ཤི་བའི་བར་དུ་འདུ་བྱེད་རྣམས་ཀྱི་རྒྱུན་མི་འཇིག་པར་རྒྱུན་ཆགས་པ་ལ་གནས་པ་ཞེས་གདགས་སོ། །མི་རྟག་པ་ནི། རྒྱུན་འཇིག་པ་འཆི་བ་ལའོ། །བསྡུ་བར། འདི་དག་ཕྱི་དང་ཐུན་མོང་དུ་གསུངས་ཀྱང་འདིར་ནང་གི་དབང་དུ་མཛད་པ་ནི། ཐུབ་པས་འཇིག་རྟེན་གྲགས་པ་དང་མཐུན་པར་བསྟན་པའི་ཕྱིར་རོ། །བསྡུ་བར། སྐད་ཅིག་ལ་སྐྱེ་གནས་འཇིག་གསུམ་གསུངས་ཀྱང་།འདིར་འགྲེལ་པར། སྐྱེ་བ་ལ་སོགས་པ་འདི་དག་ནི། སྐད་ཅིག་རེ་རེ་ལ་རེག་པར་བྱ་བ་མ་ཡིན་གྱི། རྒྱུན་གྱི་གནས་སྐབས་ལ་བྱའོ། །ཞེས་སོ། །འོ་ན་མདོ་ལས། སྐྱེ་བ་དང་། འཇིག་པ་དང་། གནས་པ་ལས་གཞན་དུ་འགྱུར་བ་སྟེ། མཚན་ཉིད་གསུམ་གསུངས་པ་ཅི་ཞེ་ན། འདུ་བྱེད་རྣམས་དུས་གསུམ་གྱིས་ཕྱེ་བས་མ་འོངས་པ་ལ་ལྟོས་ནས་སྐྱེ་བ། འདས་པ་ལ་ལྟོས་ནས་མི་རྟག་པ། གནས་པ་དང་རྒ་བ་གཉིས་གཅིག་ཏུ་བསྡུས་ནས་ད་ལྟར་བའི་མཚན་ཉིད་དུ་བསྟན་ཏེ།གནས་པ་ནི།ཆགས་པའི་གཞི་ཡིན་ལ།དེ་ལ་སྐྱོ་བ་བསྐྱེད་པའི་ཕྱིར་གཞན་དུ་འགྱུར་བ་དང་བསྡུས་ནས་བསྟན་ཏེ།དཔའ།་དང་སྣ་ནས་་མ་ལྷན་ཅིག་ཏུ་བསྟན་པ་བཞིན་ནོ། །དྲུས་པ་ལ་གསུམ་གྱི་མིང་ཚིག་གི་གནས་་་ནི།ཡི་གེ་ཡིན་ལ།ཡི་གེའི་གནས་ནི།ངག་བི་སྒྲའོ།།མིང་ནི།132

དོན་ལ་བརྡ་སྤྲོད་པའི་ཡི་གེ་དུ་མ་འདུས་པ་སྟེ། ཆོས་རྣམས་ཀྱི་ངོ་བོ་ཉིད་བརྗོད་དུ་མེད་ཀྱང་བརྡས་རང་གི་ངོ་བོ་སྟོན་པར་བྱེད་པའི་ཚིག་བླ་དྭགས་ཏེ།སྒྲ་བཏགས་པའི་ཚིག་ནི། བརྗོད་བྱ་རྗོད་བྱེད་ལ་རྣམ་ཤེས་གཞོལ་བར་བྱེད་པས་སམ། འདས་མ་འོངས་སམ། གཞན་བསྐལ་པ་རྣམས་ལའང་འདུན་པར་བྱེད་པས་ན་མིང་།དེ་ཉིད་ཀྱང་ཡི་གེ་དུ་མ་འདུས་པའམ།དེ་འདྲ་དུ་མ་འདུས་པས་ན།ཚོགས་ཏེ།ལྷ།མི།མིག རྣ་བ་ཞེས་པ་ལྟ་བུའོ།།ཚིག་ནི།ངོ་བོ་ཉིད་དུ་གྱུར་པའི་ཆོས་རྣམས་ཀྱི་ཁྱད་པར་སྐྱོན་ཡོན་དང་། ཀུན་བྱང་ངམ། བྱ་བ་དང་ཡོན་ཏན་དང་དུས་ཀྱི་འབྲེལ་པའི་ཁྱད་པར་སྟོན་པའི་ཚིག་བླ་དྭགས་ཏེ། འདུ་བྱེད་ཐམས་ཅད་མི་རྟག་ཅེས་པ་ལྟ་བུའོ། །འདིས་ཁྱད་པར་གྱི་དོན་ཤེས་པར་བྱེད་པས་ན། ཚིག་སྟེ། མིང་དང་ལོ་ཀ་པའི་ཚིག་ལས་ཁྱད་པར་དུ་བྱས་སོ། །ཡི་གེ་ནི། མིང་ཚིག་དེ་གཉིས་པོའི་གདགས་གཞི་ཡི་གེ་འདུས་པ་ཡིན་པས་དེའི་གནས་ཡི་གེ་ཨཱ་ལི་ཀཱ་ལི་རྣམས་ལ་ཡི་གེའི་ཚོགས་ཞེས་གདགས་ཏེ། ཚོགས་སྨོས་པས་ཡི་གེ་ཐམས་ཅད་བསྡུས་པའི་ཕྱིར་རོ།།སྒྲ་དོན་ནི།བྱཉྫ་ན་ནི།གོསལ་བྱེད་དེ།ཡི་གེ་འདུས་པས་དོན་གྱི་ངོ་བོ་དང་།ཁྱད་པར་སྟོན་པས་མིང་ཚིག་དེ་སོགས་སོ།།ཝརྞ་ཞེས་པས་རྗོད་པ་ཡང་ཡི་གེ་དེ་ཡིན་ཏེ།མིང་ཚིག་གི་གནས་ཀྱི་དོན་སོགས་སོ། །ཨཀྵ་ར་ནི། མི་འགྱུར་བ་སྟེ། མིང་ནི། མིག་དང་། འདྲེན་བྱེད་དང་། གསལ་བྱེད་དང་། འཁྲིད་བྱེད་དང་། ལྟ་བ་ལ་སོགས་པའི་རྣམ་གྲངས་གཞན་དུའང་འགྱུར་མོད་ཀྱི།ཡི་གེ་ནི།མི་འགྱུར་ཏེ།ཨ་ལ་ཨ་མ་གཏོགས་པའི་ཡི་གེ་རྣམ་གྲངས་གཞན་གྱིས་རྟོགས་མི་ནུས་པས་འགྱུར་མེད་དེ། ཇི་སྐད་དུ།རྣམ་གྲངས་དུ་མ་མེད་པ་དང་། །མིང་ཚིག་གསལ་བར་བྱེད་པ་དང་། །དོན་རྣམས་རྗོད་པར་བྱེད་པའི་ཕྱིར། །ཡི་གེ་ཞེས་ནི་བརྗོད་པ་ཡིན། །རང་བཞིན་133

ལས་དང་དགོས་ཆེད་ཀྱི། །ངེས་ཚིག་ཡིན་ཏེ་གོ་རིམ་བཞིན། །ཞེས་སོ། །དེ་ལྟར་ཡི་གེས་སྒྲ་ཙམ་དང་། མིང་གིས་སྒྲ་དོན་གྱི་ངོ་བོ་ཙམ་དང་། ཚིག་གིས་ཐམས་ཅད་རིག་པས་ཐ་སྙད་ཐམས་ཅད་འདི་ཙམ་དུ་ཟད་དེ།ངོ་བོ་ཉིད་དང་།ཁྱད་པར་དང་། དེ་གཉིས་གའི་ཐ་སྙད་བཏགས་པའི་རྗེས་སུ་ཐ་སྙད་འདོགས་པའི་ཕྱིར་ཏེ། དེ་ཡང་རིག་པའི་གནས་ལྔ་ལ་བརྩམས་ཏེ་བཏགས་སོ། །འདི་གསུམ་ཡང་བྱེ་བྲག་སྨྲ་བས། ངག་མིང་ལ་འཇུག་ཅིང་། མིང་གིས་དོན་རྗོད་པས་ལོགས་སུ་རྫས་སུ་གྲུབ་ལ། ཁམས་གཉིས་ན་ཡོད་ཅིང་། རྒྱས་པ་དང་རྣམ་སྨིན་ལས་མ་བྱུང་བ་མ་བསྒྲིབས་ལུང་མ་བ་སྟན་དུ་འདོད་དེ། འདོད་དང་གཟུགས་གཏོགས་སེམས་ཅན་སྟོན། །རྒྱུ་མཐུན་ལུང་བསྟན་མིན་དེ་བཞིན། །ཞེས་སོ། །མདོ་སྡེ་པ། ངག་གི་སྒྲ་དོན་ལ་མཚམས་གཅད་པ་ཡིན་པས་གཟུགས་ཕུང་ལ་བཏགས་པར་འདོད་དོ། །བདུན་པ་སོ་སོའི་སྐྱེ་བོ་ནི། ཁ་ཅིག མ་ཐོབ་མ་བསྒྲིབས་ལུང་མ་བསྟན། །ཞེས་ཟག་བཅས་མཐོང་སྤང་མ་ཡིན་པ་མཐོང་ལམ་སྐྱེས་པས་གཏོང་ཞིང་། སྲིད་རྩེ་ལས་འདོད་ཆགས་དང་བྲལ་བས་སྤང་བར་བྱ་བའི་རྫས་སུ་འདོད་དོ། །དེ་མི་འཐད་དེ། གང་གི་རྒྱུད་ལས་ཐ་དད་པའི་སོ་སོ་སྐྱེ་བོ་ཡོད་ན། སེམས་ཅན་མ་ཡིན་པའི་སོ་སོ་སྐྱེ་བོ་ཡོད་པའམ་སྐྱེ་འཕགས་གཉིས་ཀ་མ་ཡིན་པའི་གང་ཟག་ཡོད་པར་འགྱུར་བའི་ཕྱིར་རོ། །གནས་ནི།སེམས་ཅན་གྱི་རྒྱུད་དོ། །ངོ་བོ་ནི། འཕགས་པའི་ལོ་ཀ་ལས་འདས་པའི་ཆོས་རྣམས་མ་ཐོབ་པ་སྟེ། མ་སྐྱེས་ཤིང་། ཁམས་གསུམ་ན་སྤྱོད་པའི་མཐོང་སྤང་གི་ས་བོན་གང་ཡང་མ་སྤངས་པ་ལ་བཏགས་པ་ལས་སོ་སོའི་དབང་གིས་འགྲོ་བ་ཐ་དད་དུ་འགྲོ་བས་ན། སོ་སོའི་སྐྱེ་བོ་ཞེས་གདགས་ཏེ། ཇི་སྐད་དུ། སོ་སོ་ཐ་དད་འགྲོ་བ་ན།།སོ་སོའི་སྐྱེ་བོར་བརྗོད་པ་ཡིན།།ཞེས་སོ།།དབྱེ་ན།རིགས་ཅན་134

གསུམ་དང་། རིགས་ཆད་དོ། །བརྒྱད་པ་ནི། འདི་ཐམས་ཅད་ཀྱི་གནས་ནི། རྒྱུ་དང་འབྲས་བུའི་ཆོས་རྣམས་ཡིན་ལ།བཏགས་པ་ནི། རང་རང་གི་མིང་རྣམས་ཡིན་ནོ། །ངོ་བོ་ནི། སྐད་ཅིག་གཅིག་ལའམ་རྒྱུན་ཆད་པ་ལ་འཇུག་པར་མི་འདོགས་པས་རྒྱུན་མི་འཆད་པ་ལ་ཞེས་གཉིས་ཀ་སྨོས་སོ། །དབྱེ་ན། སྐད་ཅིག་དང་། སྐྱེ་བ་དང་། ཀུན་བྱང་གཅིག་ནས་གཅིག་ཏུ་འཇུག་པ་གསུམ་མོ། །སོ་སོར་ངེས་པ་ནི། འདོད་པའི་རྒྱུ་དགེ་བ། མི་འདོད་པའི་རྒྱུ་མི་དགེ་བ་ཞེས་སོགས་འབྲས་བུ་ཐ་དད་ཀྱི་རྒྱུ་ཆོས་ཉིད་ཀྱིས་ཐ་དད་དུ་ངེས་པ་སྟེ། དབྱེ་ན།མཚན་ཉིད་དང་།རྒྱུ་དང་།འབྲས་བུ་སོ་སོར་ངེས་པ་གསུམ་མོ།།འབྱོར་འབྲེལ་བ་ནི། རྗེས་སུ་མཐུན་པ་སྟེ། འཚམ་པའམ་རིགས་པ་སྟེ། ཐ་སྙད་གདགས་པ་དང་།རྣམ་པར་བཞག་པ་དང་།སོ་སོར་རྟོགས་པར་བྱ་བའི་ཐབས་ཏེ།སྦྱིན་པ་ལས་ལོངས་སྤྱོད་ཕུན་སུམ་ཚོགས་པ་ལྟ་བུའོ། །དབྱེ་ན། ལུས་པ་དང་། ཐབས་དང་། རིགས་པའི་ཚུལ་གྱིས་བྱ་བ་བྱེད་པའི་འབྱོར་འབྲེལ་གསུམ་སྟེ། ཕྱི་མ་གཉིས་ནི། རིགས་པ་བཞིའོ། །མགྱོགས་པ་ནི། སྐྱེ་ཞིང་འཇིག་པའི་ཚུལ་གྱིས་མྱུར་བར་འབྱུང་ཞིང་རྒྱུ་བ་སྟེ། དབྱེ་ན། འདུ་བྱེད་སྐྱེས་བུའི་བྱེད་པ་དང་། རྫུ་འཕྲུལ་གྱི་མགྱོགས་པ་གསུམ་སྟེ། བར་བ་ལ་ནི། ས་ལ་གནས་པའི་བརྟུལ་བ་དང་། བར་སྣང་ལ་གནས་པ་ཡི་དང་། སྒྲ་སྐད་དང་། ཆུ་དང་། མེ་དང་། རླུང་དང་། ཤུགས་དང་། ཤེས་པ་ཡིའོ། །གོ་རིམ་ནི། གཅིག་ཅར་མི་འབྱུང་ནི རེ་རེ་ནས་རིམ་པས་འབྱུང་བ་སྟེ།དབྱེ་ན།སྐད་ཅིག་དང་།ལུས་དང་།བྱ་བ་སྒྲུབ་པ་འཇུག་པའི་གོ་རིམ་གསུམ་མོ། །དུས་ནི། རྒྱུན་དུ་འབྱུང་བ་ལ་བྱུང་ནས་འགག་པ་ནི།འདས་པ་དང་།མ་བྱུང་བ་ནི།མ་འོངས་པ་དང་།བྱུང་ལ་མ་འགག་པ་ནི་ད་ལྟར་བའི་དུས་སོ། །ཡུལ་ནི། གང་ལ་ཉི་མ་འཆར་བ་ཤར་དང་། གཡས་ལྷོ་135

དང་། ཉི་མ་ནུབ་པ་ནུབ་དང་། གཡོན་བྱང་དང་། འོག་དང་སྟེང་སྟེ་དྲུག་སྨོས་པས་མཚམས་བཞི་བསྡུས་པས་ཕྱོགས་བཅུ་ཐམས་ཅད་ན་གཟུགས་ཀྱིས་་་་་་་བསྡུས་པའི་རྒྱུ་དང་འབྲས་བུ་ཡོད་པ་ཉིད་དེ། ཇི་སྐད་དུ། གཟུགས་ཅན་མ་ཡིན་པ་ལ་ནི། ཕྱོགས་ལ་ཁྱབ་པའི་མཐུ་མེད་པའི་ཕྱིར་རྒྱུ་དང་འབྲས་བུ་ནི།གཟུགས་སུ་བསྡུ་བར་རིག་པར་བྱའོ་ཞེས་སོ། །དབྱེ་ན། འོག་སྟེང་ཐད་ཀུའི་ཡུལ་ལོ། །གྲངས་ནི། ཆོས་སོ་སོའི་བགྲང་བྱའི་ཚད་དང་། ཉེ་བར་མཚོན་པའི་རྣམ་གཞག་གོ །ཐ་དད་པ་ལ་སྟེ། ཐ་མི་དད་གཅིག་ལ་གྲངས་མེད་པའི་ཕྱིར་རོ།།ཚོགས་པ་ནི། རྒྱུ་རྐྱེན་ནམ་བྱ་བའི་ཡན་ལག་མ་ཚང་བ་མེད་པར་འདུས་པ་ལ་སྟེ།དབང་ཤེས་སྐྱེད་པའི་རྐྱེན་ཚོགས་པ་ལྟ་བུའོ།།དབྱེ་ན།འདུས་པ་དང་།དོན་གཅིག་པ་དང་། ཡོངས་སུ་རྫོགས་པའི་ཚོགས་པ་གསུམ་མོ། །བསྡུ་བར་མ་ཚོགས་པའང་གསུངས་ཏེ།རྒྱུ་རྐྱེན་མ་ཚང་བའི་གནས་སྐབས་ལ་གདགས་སོ།།དབུ་མ་ཕུང་པོ་ལྔ་པ་ལས།ཡུལ་སོ་སོར་ཐོབ་པའི་གནས་སོ་སོར་ཐོབ་པ་དང་།ཕུང་པོ་སོ་སོར་ཐོབ་པའི་དངོས་པོ་སོ་སོར་ཐོབ་པ་དང་། ནང་དང་ཕྱིའི་བདག་ཉིད་ཅན་གྱི་སྐྱེ་མཆེད་སོ་སོར་རྙེད་པའི་སྐྱེ་མཆེད་སོ་སོར་ཐོབ་པ་་་་་་རྣམས་གསུངས་སོ།།གཞན་ཡང་།དགེ་འདུན་གྱི་དབྱེན་ལ་སོགས་པ་ལྡན་མིན་གྱི་འདུ་བྱེད་མཐའ་ཡས་པ་རྣམས་ཀྱང་བཏགས་ཡོད་དོ། །ལྔ་པ་ལ། རྣམ་གྲངས་སྨོས་པས་སྤྱིར་བསྟན་པ་དང་། སོ་སོར་ཕྱེ་སྟེ་བཤད་པ་གཉིས་ཀྱི་དང་པོ་ནི།ཉན་ཐོས་པ།འབྱེད་པས་ན།སེམས་དང་། ཤེས་པས་ན།ཡིད།གང་ཡིན་པ་རྣམ་པར་ཤེས་པས་ན། རྣམ་པར་ཤེས་པའང་དེ་ཡིན་ནོ། །ཞེས་དོན་གཅིག་ཏུ་འཆད་དོ། །འདིར་ནི་རེས་འགའ་རྣམ་ཤེས་ཚོགས་བརྒྱད་ལ་ཐུན་མོང་དུ་གདགས་ཏེ། ཀུན་གཞི་ནི།བག་ཆགས་བསགས་པས་ན། སེམས། ཉོན་ཡིད་ནི།136

དོན་ལ་སེམས་པས་སེམས། ཚོགས་དྲུག་ནི། སྣ་ཚོགས་ལ་དམིགས་པའི་ཕྱིར་སེམས་སོ། །བརྒྱད་ཀ་དེ་མ་ཐག་པའི་སེམས་ཀྱི་རྐྱེན་བྱེད་པས་སམ། རྟོགས་པའི་དོན་གྱིས་ཡིད་དོ། །ཡུལ་སོ་སོར་རྣམ་པར་རིག་པའི་དོན་གྱིས་རྣམ་པར་ཤེས་པའོ། །རེས་འགའ་གཙོ་བོ་ཉེ་བར་བཟུང་ནས་ཐ་དད་དུ་སྦྱོར་ཏེ། བག་ཆགས་བསགས་པའི་ཕྱིར་དང་།སྣ་ཚོགས་ལ་དམིགས་པའི་ཕྱིར་དང་།དོན་ལ་སེམས་པའི་ཕྱིར་སེམས་ཏེ།ཀུན་གཞི་ཡིན་གྱི།གཞན་ལ་དེ་གསུམ་ཚང་བ་མེད་དོ། །དུས་རྟག་ཏུ་གསལ་བའི་རྣམ་པར་ངར་སེམས་པའི་ཕྱིར་ཡིད་ནི། ཉོན་ཡིད་ཁོ་ན་སྟེ།ཀུན་གཞི་ནི།མི་གསལ་ལ་ངར་སེམས་མེད་ཅིང་།ཚོགས་དྲུག་ནི།རེས་འགའ་བ་ཡིན་པས་སོ།།སྣ་ཚོགས་ལ་གསལ་བར་དམིགས་པའི་ཕྱིར་རྣམ་ཤེས་ཏེ། ཚོགས་དྲུག་གོ །དེ་ཡང་རིགས་ཀྱི་དབང་དུ་བྱས་ཀྱི། སྐད་ཅིག་ལ་སྣ་ཚོགས་རིགས་པ་མ་ཡིན་ནོ།།དེ་ཀུན་གཞི་དང་ཉོན་ཡིད་ལ་མེད་དེ།མི་གསལ་ཞིང་སྣ་ཚོགས་ལ་མི་དམིགས་པའི་ཕྱིར་རོ། །གཉིས་པ་ལ། སེམས་དང་། ཡིད་དང་།རྣམ་ཤེས་གསུམ་ལས།དང་པོ་ལ།སྤྱི་གཞུང་གཉིས་ལས།དང་པོ་ལ།རྣམ་གྲངས་དང་།མཚན་ཉིད་དང་། སྒྲུབ་བྱེད་དང་།རབ་ཏུ་དབྱེ་བ་དང་།འཇུག་ལྡོག་གཏན་ལ་དབབ་པ་སྟེ། ལྔ་ལས་དང་པོ་ལ། ཐེག་ཆེན་ནས་དང་། ཐེག་དམན་ནས་གསུངས་པའི་རྣམ་གྲངས་གཉིས་ལས། དང་པོ་ལ། ཤེས་བྱའི་གནས་ཞེས་བྱ་སྟེ། ཐོག་མ་མེད་པའི་དུས་ཀྱི་དབྱིངས། །ཆོས་རྣམས་ཀུན་གྱི་གནས་ཡིན་ཏེ། །དེ་ཡོད་པས་ན་འགྲོ་ཀུན་དང་། །མྱ་ངན་འདས་པ་ཐོབ་པར་འགྱུར།།ཞེས་པའི་དོན།ཐོག་མེད་དུས་ཀྱི་ས་བོན་ནི།དབྱིངས་ཏེ།རྒྱུའོ།།ཁ་ཅིགའདི་ཉོན་མོངས་ཀྱི་ས་བོན་ཏེ། རྣམ་བྱང་གི་ས་བོན་ཀུན་གཞི་མིན་ཞེས་འདོད་ལ། ཁ་ཅིག དེའང་ཀུན་གཞི་དང་དེ་བཞིན་གཤེགས་པའི་སྙིང་པོར་137

འདོད་དོ།།དང་པོ་ལྟར་ན།ཆོས་རྣམས་ཀུན་གྱི་གནས་ཏེ།རྟེན་གྱི་དོན་ཏེ།ཉོན་མོངས་ཀྱི་རྒྱུའི་རྐྱེན། རྣམ་བྱང་གི་བདག་རྐྱེན་ནོ། །གཉིས་པ་ལྟར་ན། གཉིས་ཀུའི་རྒྱུ་ཡིན་པས་གནས་སོ། །དེ་ཡོད་པས་ན། འཁོར་བའི་འགྲོ་བ་དང་། མི་མཐུན་ཕྱོགས་ཡོད་ན། གཉེན་པོ་ཡོད་པས་དེའི་བདག་རྐྱེན་ལས་མྱང་འདས་ཀྱང་ཐོབ་བོ། །ཀུན་གཞི་རྣམ་ཤེས་ཞེས་བྱ་སྟེ། །ཆོས་ཀུན་ས་བོན་ཐམས་ཅད་པའི།།རྣམ་པར་སྨིན་པ་ཀུན་གཞི་སྟེ།།དེ་བས་ཀུན་གཞི་རྣམ་ཤེས་ནི།།དམ་པ་དག་ལ་ངས་བཤད་དོ། །ཞེས་ཀུན་གཞི་ས་བོན་དང་། རྣམ་སྨིན་དང་། དེ་གཉིས་ཀུའི་ངོ་བོ་རྣམ་ཤེས་ཀྱི་དབང་དུ་མཛད་ནས་རྐང་པ་གསུམ་པ་སྟེ། སྐྱེ་བ་ཅན་འདུས་བྱས་ཉོན་མོངས་ཀྱི་ཆོས་ཐམས་ཅད་འབྲས་བུའི་དངོས་པོ་་་་་དེར་སྦྱོར་བའམ། དེའང་རྒྱུའི་དངོས་པོ་དེ་དག་ལ་སྦྱོར་བའི་ཕྱིར་ཀུན་གཞི་རྣམ་ཤེས་སོ། །ཡང་ན། སེམས་ཅན་དག་དེ་ལ་བདག་ཏུ་སྦྱོར་ཞིང་ཡོངས་སུ་འཛིན་པས་ཀུན་གཞི་རྣམ་ཤེས་ཏེ། དེ་དམ་པ་བྱང་སེམས་དག་ལ་བཤད་དོ། །ལེན་པའི་རྣམ་ཤེས་ཞེས་བྱ་སྟེ། ལེན་པའི་རྣམ་པར་ཤེས་པ་ཟབ་ཅིང་ཕྲ། །ས་བོན་ཐམས་ཅད་ཆུ་བོའི་རྒྱུན་བཞིན་འབབ། །བདག་ཏུ་རྟོག་པར་གྱུར་ན་མི་རུང་ཞེས། །དེ་ནི་བྱིས་པ་རྣམས་ལ་ངས་མ་བསྟན། །ཞེས་ཏེ། ཀུན་གཞིས་ཚེ་གང་དུ་གྲུབ་སྟེ། གཅིག་པའི་ཚུལ་གྱིས་དབང་པོ་ལྔ་མ་ཞིག་པར་ཉེ་བར་བཟུང་བས་དབང་པོ་གཟུགས་ཅན་ཐམས་ཅད་ཀྱི་རྒྱུ་ཡིན་ལ། ཉིང་མཚམས་སྦྱོར་བ་སྦྲེལ་བ་ན་ཡང་དེ་མངོན་པར་འགྲུབ་པ་ཉེ་བར་འཛིན་པའི་ཕྱིར།ཀུན་གཞི་ལ་ལུས་མཐའ་དག་གི་བག་ཆགས་བསྒོས་པའི་ཕྱིར་ལུས་བཟུང་བ་ཡིན་ཏེ།དེས་ན་ཐམས་ཅད་ཀྱི་ལུས་ཉེ་བར་ལེན་པའི་གནས་སུ་གྱུར་པས་ན།ལེན་པའི་རྣམ་ཤེས་སོ། །ལོ་མའི་མཁས་པ་དང་ཉན་ཐོས་རྣམས་ཀྱིས་ཤེས་138

དཀའ་བའི་ཕྱིར་ཟབ་ཅིང་ཕྲའོ། །ས་བོན་ཐམས་ཅད་སྐད་ཅིག་གཅིག་ནས་གཅིག་ཏུ་བརྒྱུད་པས་རིམ་གྱིས་རྒྱུན་མི་འཆད་པར་ཆུ་བོའི་རྒྱུན་བཞིན་་་་་་་་འབབ།དེ་འཁོར་བ་ཇི་སྲིད་པར་རྣམ་པ་གཞན་དུ་འགྱུར་བ་མེད་པས་བདག་ཏུ་སེམས་པར་གྱུར་ན་མི་རུང་བས། བདག་ཏུ་རྟོག་པའི་བྱིས་པ་ཉན་ཐོས་རྣམས་ལ་མ་བསྟན་ནོ།།ཡང་། སེམས་ཞེས་བྱ་སྟེ།ཇི་སྐད་དུ། སེམས་དང་ཡིད་དང་རྣམ་པར་ཤེས་པ་ཞེས་སོ།།དེ་ལ་ཡིད་ནི་གཉིས་ཏེ།དྲུག་པོ་འགག་མ་ཐག་པ་ནི། དེ་མ་ཐག་པའི་རྟེན་བྱེད་པས་ཡིད་ཅེས་བྱ། ཉོན་ཡིད་ནི། ངར་སེམས་པའི་ཡིད་དོ། །ཚོགས་དྲུག་ནི། ཡུལ་ལ་རྣམ་པར་རིག་པའི་ཕྱིར་རྣམ་ཤེས་སོ། །དེ་གཉིས་སྒྲའི་ལུས་ཐ་དད་དུ་གྲུབ་པས་སེམས་ཀྱི་སྒྲས་ལུས་གཞན་མེད་པས་ཀུན་གཞི་ཉིད། ཆོས་ཀྱི་བག་ཆགས་ཀྱི་ས་བོན་སྣ་ཚོགས་བསགས་པའི་ཕྱིར་སེམས་སོ། །འོ་ན། དེ་དག་ཉན་ཐོས་ལ་མི་སྟོན་པ་ཅི་ཞེ་ན། ཉན་ཐོས་ནི། མྱང་འདས་གཙོ་བོར་དོན་དུ་གཉེར་ལ་ཤེས་པ་ཞར་བྱུང་ཡིན་པས་ཤེས་བྱ་ཐམས་ཅད་ཤེས་པ་ལ་མི་གཏོགས་པས། ཤེས་བྱའི་རང་མཚན་ཀུན་གཞི་ཉོན་ཡིད་དང་། སྤྱི་མཚན་ཆོས་ལ་བདག་མེད་མ་བསྟན་ཡང་ཤེས་བྱ་རགས་པ་ཤེས་པས་གྲོལ་བའི་ཕྱིར་མ་བསྟན་ལ།བྱང་སེམས་ནི།རྣམ་མཁྱེན་གཙོ་བོར་དོན་དུ་གཉེར་བས་ཤེས་བྱ་ཐམས་ཅད་ཤེས་པ་ལ་གཏོགས་པའི་ཕྱིར་ཤེས་བྱ་ཕྲ་མོའི་རང་མཚན་ཀུན་གཞི་དང་། སྤྱི་མཚན་ཆོས་ལ་བདག་མེད་མ་ཤེས་ན། རྣམ་མཁྱེན་ཐོབ་པ་མི་སྲིད་པའི་ཕྱིར་བསྟན་ནོ། །གཉིས་པ་ལ། རྣམ་གྲངས་ཀྱིས་ཐེག་དམན་དུའང་བསྟན་ཏེ། གཅིག་ལས་འཕྲོས་པའི་ལུང་ལས། སྐྱེ་རྒུ་ཀུན་གཞི་ལ་ཀུན་ཏུ་དགའ་བ། ཀུན་གཞི་ལ་དགའ་བ། ཀུན་གཞི་ལས་ཡང་དག་པར་བྱུང་བ། ཀུན་གཞི་ལ་མངོན་པར་དགའ་བ་ཅན་དག་ལ། ཀུན་གཞི་སྤང་139

བའི་ཕྱིར་ཆོས་བསྟན་ན། ཉན་འདོད་ལ་རྣ་བ་གཏོད་དེ། ཀུན་ཤེས་པར་བྱེད་པས་སེམས་ཉེ་བར་འཇོག་ཅིང་། ཆོས་ཀྱི་རྗེས་སུ་མཐུན་པའི་ཆོས་སྒྲུབ་སྟེ། དེ་བཞིན་གཤེགས་པ་ལོ་ཀ་རུ་བྱུང་ན། ངོ་མཚར་རྨད་དུ་བྱུང་བའི་ཆོས་འདི་ཡང་ལོ་ཀ་རུ་འབྱུང་ངོ་།།ཞེས་པའི་དོན།ཁ་ཅིག ཉེར་ལེན་གྱི་ཕུང་པོ་ལ་ཀུན་གཞིར་འདོད་པ་མི་འཐད་དེ། ངན་འགྲོ་དུཿཁ་བར་སྐྱེས་པ་དག་དེ་ལ་འདོད་པ་མེད་དེ། ང་དང་འབྲལ་འདོད་པའི་ཕྱིར་རོ། །དེར་སྐྱེས་པ་དུཿཁའི་ཕུང་པོ་ཞིག་འདོད་ཀྱང་ཀུན་གཞི་ལ་བདག་ཏུ་ཆགས་པས་བཅིངས་པ་རྣམས་རེ་་་་་ཞིག་འདོད་པ་མི་འབྱུང་ངོ་། །ལ་ལ། བདེ་བའི་ཚོར་བ་འདོད་ཆགས་དང་བཅས་པ་ལ་འདོད་པ་མི་འཐད་དེ། དེ་བསམ་གཏན་བཞི་པ་ཡན་ཆད་ན་མེད་པས།དེར་སྐྱེས་པའི་སེམས་ཅན་རྣམས་དེ་ལ་ཀུན་ཏུ་དགའ་བ་མེད་པའི་ཕྱིར་དང་། ཀུན་གཞི་ལ་བདག་ཏུ་ཆགས་པ་དེ་རྣམས་ལའང་ཡོད་པའི་ཕྱིར་རོ། །ཁ་ཅིག འཇིག་ལྟ་ལ་འདོད་པ་མི་འཐད་དེ། ཆོས་འདི་པ་བདག་མེད་ལ་མོས་པ་རྣམས་དེ་ལ་ཀུན་ཏུ་དགའ་བ་མེད་པའི་ཕྱིར་དང་། དེ་རྣམས་བདག་ལྟ་དང་མི་མཐུན་ཀྱང་ནང་ཀུན་གཞི་ལ་བདག་ཏུ་ཆགས་པ་དགྲ་བཅོམ་མ་་་ཐོབ་ཀྱི་བར་དུ་ཡོད་པའི་ཕྱིར་རོ།།དེས་ན།དེ་དག་ཉན་ཐོས་ལྟར་རུང་ཡང་དེ་ལ་མ་རྨོངས་པ་རྣམས་ཀྱིས་ཀུན་གཞི་རྣམ་ཤེས་ལ་ཀུན་གཞིར་འཇོག་པ་ཆེས་ལེགས་སོ།།ཡང་།ཕལ་ཆེན་སྡེ་པའི་ལུང་ལས།རྩ་བའི་རྣམ་ཤེས་ཞེས་འབྱུང་སྟེ།རྣམ་ཤེས་གཞན་ཐམས་ཅད་ཀྱི་རྒྱུ་ཡིན་པའི་ཕྱིར་རྩ་བ་ལ་བརྟེན་པའི་ཤིང་་་བཞིན་ནོ། །ས་སྟོན་སྡེ་པའི་ལུང་ལས། འཁོར་བ་ཇི་སྲིད་པའི་ཕུང་པོ་རྣམས་ཞེས་འབྱུང་སྟེ། ཕུང་པོ་གསུམ་ལ་སྐད་ཅིག་པ་སྐད་ཅིག་རེ་རེ་ལ་སྐྱེ་འགག་བྱེད་པ་དང་། ཚེ་རབས་པ་ཚེ་ཇི་སྲིད་དུ་རྗེས་སུ་འབྲངས་པ་དང་། འཁོར་བ་140

ཇི་སྲིད་པ་མྱང་འདས་མ་ཐོབ་བར་དུ་རྗེས་སུ་འབྲངས་པ་ཞེས་པས་ཀྱང་ཀུན་གཞི་ཉིད་བསྟན་ཏེ། གཟུགས་མེད་དུ་གཟུགས་དང་། སེམས་མེད་ལྔའི་སྐབས་སུ་སེམས་རྒྱུན་ཆད་ཀྱང་ཀུན་གཞི་ལ་དེའི་ས་བོན་རྒྱུན་མི་འཆད་པའི་ཕྱིར་རོ།།དེ་གནས་བརྟན་པ་དང་། རྣམ་པར་ཕྱེ་སྟེ་སྨྲ་བའི་ལུང་ལས། སྲིད་པའི་ཡན་ལག་ལྟ་བ་དང་། །ཤེས་པ་དང་ནི་གཏོད་པ་དང་། །གཡོ་བ་དང་ནི་རྟོག་པ་དང་། །འདུན་པ་འཇུག་པར་བྱེད་པ་ཡིན། །ཞེས་སྲིད་པའི་ཡན་ལག་གི་སྒྲས་ཀུན་གཞི་བསྟན་ཏེ། དེ་གནས་ཡོངས་སུ་མ་གྱུར་ན། སྲིད་པ་རྒྱུན་མི་འཆད་པའི་ཕྱིར་རོ། །མང་པོས་བཀུར་བའི་སྡེ་པའི་ལུང་ལས། རྣམ་པར་སྨིན་པའི་རྣམ་ཤེས་ཞེས་གསུངས་ཏེ། རྣམ་གྲངས་དེ་རྣམས་ཀྱིས་ཀུན་གཞི་རྣམ་ཤེས་ཀྱི་སྲོལ་ཆེར་བཏོད་པ་ཡིན་ནོ།།གཉིས་པ་ལ་གཉིས་ཏེ།མཚན་ཉིད་དངོས་དང་།དེ་གཏན་ལ་དབབ་པའོ། །དང་པོ་ལ། ཀུན་གཞི་ཙམ་གྱི་མཚན་ཉིད་ནི། རྣམ་པར་སྨིན་པའི་རྣམ་པར་ཤེས་པ་ས་བོན་ཐམས་ཅད་པ་སྟེ། ཇི་སྐད་དུ། དེ་ལ་ཀུན་གཞི་རྣམ་ཤེས་ནི། །རྣམ་སྨིན་ས་བོན་ཐམས་ཅད་པ། །ཞེས་པས། ཁམས་དང་།འགྲོ་བ་དང་།སྐྱེ་གནས་དང་།རིགས་ཐམས་ཅད་དུ་ལས་དགེ་མི་དགེའི་རྣམ་སྨིན་སྨིན་པས་རྣམ་པར་སྨིན་པའོ། །ས་བོན་ཐམས་ཅད་པ་ནི། ས་བོན་ཐམས་ཅད་ཚང་བར་ཡོད་པ་ལ་མི་བྱ་སྟེ།རིགས་ཆད་དང་འཕགས་པའི་ཀུན་གཞི་ཀུན་གཞི་མ་ཡིན་པར་ཐལ་བའི་ཕྱིར་རོ། །འོན་ཀྱང་ཆོས་ཐམས་ཅད་ཀྱི་ས་བོན་གྱི་གནས་ཡིན་པས་ས་བོན་ཐམས་ཅད་པའོ། །དེ་ལ་དབྱེ་ན། གསུམ་བཤད་དེ། ཇི་སྐད་དུ། འདིའི་མཚན་ཉིད་རྣམ་པར་གཞག་པ་ཇི་ལྟར་བལྟ་ཞེ་ན། དེ་ནི་མདོར་བསྡུ་ན། རྣམ་པ་གསུམ་སྟེ། རང་གི་མཚན་ཉིད་རྣམ་པར་གཞག་པ་དང་། རྒྱུ་ཉིད་དུ་རྣམ་པར་གཞག་པ་དང་། འབྲས་བུ་ཉིད་དུ་རྣམ་141

པར་གཞག་པའོ། །ཞེས་པས་དང་པོ་ནི། ས་བོན་དང་རྣམ་སྨིན་གྱི་དབྱེ་བ་མ་བྱས་པར་ཀུན་གཞི་རྣམ་ཤེས་ཙམ་སྟེ།དེའི་མཚན་ཉིད་ནི།གང་ཀུན་ནས་ཉོན་མོངས་པའི་ཆོས་ཐམས་ཅད་ཀྱི་བག་ཆགས་ལ་བརྟེན་ནས་ས་བོན་ཡོངས་སུ་འཛིན་པ་དང་ལྡན་པས་ཀུན་ནས་ཉོན་མོངས་དེ་སྐྱེ་བའི་རྒྱུ་མཚན་དུ་གྱུར་་་པའི་རྣམ་ཤེས་ཏེ། དེས་གཙོ་བོ་ལ་སོགས་པ་ཉོན་མོངས་ཀྱི་ཆོས་ཀྱི་རྒྱུར་ལོག་པར་རྟོག་པ་དང་། ཚོགས་བདུན་ལ་ཁྱབ་ཆེས་པ་སེལ་ཏེ། དེ་དག་ས་བོན་མི་འཛིན་པའི་ཕྱིར་རོ། །གཉིས་པ་ནི། ས་བོན་ཡོངས་སུ་མ་སྨིན་པ་ཀུན་གཞི་ས་བོན་གྱི་ཆ་སྟེ། དེའི་མཚན་ཉིད་ནི། ཀུན་གཞི་དེ་ཉིད་ཀུན་ནས་ཉོན་མོངས་པའི་ཆོས་རྣམས་ཀྱི་རྒྱུའི་རྐྱེན་དུ་ཉེ་བར་གནས་པའོ། །འདི་ནི་རྣམ་བྱང་གི་ས་བོན་ཀུན་གཞི་ལས་ཐ་དད་པའི་ལུགས་སུ་བྱས་པ་སྟེ། ས་བོན་ཙམ་གྱི་ནི་ཀུན་གཞི་ལ་ཡོད་པའི་བག་ཆགས་གང་ཞིག ཆོས་གཞན་སྐྱེ་བའི་རྒྱུའི་རྐྱེན་དུ་གནས་པའོ།།གསུམ་པ་ནི།ས་བོན་ཡོངས་སུ་སྨིན་པ།ཀུན་གཞི་རྣམ་སྨིན་གྱི་ཆ་སྟེ། དེའི་མཚན་ཉིད། ཀུན་ནས་ཉོན་མོངས་ཀྱི་ཆོས་སྣ་ཚོགས་ཀྱི་ཐོག་མ་མེད་པའི་དུས་ཀྱི་བག་ཆགས་ལ་བརྟེན་ནས་ས་བོན་ཡོངས་སུ་སྨིན་པར་འཛིན་་་་པའི་ཀུན་གཞི་སྟེ། དེས་རྣམ་ཤེས་གཞན་དང་། ས་བོན་གྱི་ཆ་སེལ་ལ། དེ་དག་ཀྱང་ཆོས་ཕྱི་མ་ལ་ལྟོས་ཏེ་ས་བོན།སྔ་མ་ལ་ལྟོས་ཏེ་རྣམ་སྨིན།གཉིས་གས་སྤྱིར་རྣམ་པར་ཤེས་པར་བྱེད་པའི་ཆ་ནས་རྣམ་ཤེས་ཡིན་པས་ངོ་བོ་གཅིག་སྟེ།གསུམ་གའང་ཀུན་གཞི་རྣམ་ཤེས་སུ་གསུངས་པའི་ཕྱིར་རོ།།གཉིས་པ་ལ།བག་ཆགས་ཀྱི་རང་བཞིན་། དེ་ཀུན་གཞི་ལས་དེ་ཉིད་དང་གཞན་དུ་བརྗོད་དུ་མེད་པར་བསྟན། དེ་ལས་ཆོས་ཐ་དད་དང་སྣ་ཚོགས་འགྲུབ་པར་བསྟན། དེ་རྟེན་འབྲེལ་དུ་བསྟན་པ་བཞིའི་དང་པོ་ལ།གཞི་གང་ལ་བག་ཆགས་བསྒོ་བ་དང་།142

ཆོས་གང་གིས་བག་ཆགས་བསྒོ་བ་དང་། ཚུལ་ཇི་ལྟར་བག་ཆགས་བསྒོ་བ་དང་། བསྒོས་པའི་བག་ཆགས་ཉིད་ངོས་གཟུང་བ་སྟེ། བཞི་ལས། དང་པོ་ནི།བརྟན་ལུང་མ་བསྟན་བསྒོ་བྱ་བ། །སྒོ་བར་བྱེད་དང་འབྲེལ་བ་ལ། །སྒོ་བྱེད་དེ་ལས་གཞན་ནི་མིན། །འདི་ནི་བག་ཆགས་མཚན་ཉིད་ཡིན། །ཞེས་པའི་དོན།རྒྱུན་བརྟན་པ་ཏིལ་ལ་མེ་ཏོག་སྣ་མའི་དྲི་འཆགས་ཀྱི། མི་བརྟན་པ་རླུང་ལ་དྲི་མི་འཆགས་པ་བཞིན། ཀུན་གཞི་རྒྱུན་བརྟན་པས་བསྒོ་བར་བྱ་བ་ཡིན་གྱི། མི་བརྟན་པའི་ཕྱིར་གཟུགས་དང་ཚོགས་དྲུག་ལ་མ་ཡིན་ཏེ། གཟུགས་མེད་ཁམས་དང་།སྙོམས་འཇུག་གསུམ་གྱི་སྐབས་ན་མེད་པའི་ཕྱིར་རོ།།འོ་ན།ཀུན་གཞིའང་མ་ཡིན་ཏེ། ལྷག་མེད་ན་མེད་པའི་ཕྱིར་རོ། །ཞེ་ན། སྒོ་བྱེད་ཡོད་པ་དེ་སྲིད་དུ་བརྟན་པས་ཆོག་སྟེ། གཟུགས་མེད་ན་སྒོ་བྱེད་ཡོད་ལ། ལྷག་མེད་ན་མེད་པས་མི་མཚུངས་སོ།།དྲི་མཉམ་པ་ལ་དྲི་འཆགས་ཀྱི།ཞིམ་པ་དང་ང་བ་གླ་རྩི་དང་སྒོག་པ་ལ་སྣ་མའི་དྲི་མི་འཆགས་པ་བཞིན། ཀུན་གཞི་ལུང་མ་བསྟན་ཡིན་པས་དེ་ལ་བསྒོའི། གཞན་ནི། དགེ་མི་དགེར་སྐྱེ་བའི་ཕྱིར་མ་ཡིན་ནོ། །འོ་ན་མེ་ལོང་ལྟ་བུའི་ཡེ་ཤེས་ལ་བསྒོ་ན། དགེ་བ་ལ་ཡང་བསྒོ་བར་འགྱུར་ཞིང་སངས་རྒྱས་སྔ་ཕྱི་རྣམས་ཡོན་ཏན་ཆེ་ཆུང་ཅན་དུ་འགྱུར་རོ། །མི་བསྒོ་ན། དེ་ལས་བྱུང་བའི་སོར་རྟོག་ཡེ་ཤེས་སོགས་རྒྱུ་མེད་དུ་འགྱུར་རོ། །ཞེ་ན། མི་བསྒོ་ཡང་ཡེ་ཤེས་རྣམས་སྔོན་གྱི་ས་བོན་གྱི་རྒྱུན་གཅིག་ཅར་ཡོངས་སུ་རྒྱས་པ་ལས་འབྱུང་བས་སྐྱོན་མེད་དོ། །ཕན་ཚུན་ཤས་འདྲ་བས་བསྒོ་བྱའི་འོས་སུ་གྱུར་པ་སྙི་བ་ལ་དྲི་འཆགས་ཀྱི་རྡོ་ལ་སོགས་པ་ལ་མ་ཡིན་པ་ལྟར། མི་རྟག་པས་བསྒོ་བ་འཛིན་པའི་ཕྱིར་ཀུན་གཞི་བསྒོ་བྱའི་འོས་ཡིན་གྱི།ནམ་མཁའ་དང་སོ་སོར་བརྟགས་མིན་གྱི་འགོག་པ་སོགས་མ་ཡིན་ནོ།།མེ་ཏོག་དང་ལྷན་ཅིག་འགྲོགས་143

པའི་ཏིལ་ལ་དྲི་སྒོས་ཀྱི། འདས་མ་འོངས་སོགས་མ་ཡིན་པ་ལྟར་སྒོ་བྱེད་དང་ལྷན་ཅིག་སྐྱེས་ཤིང་འབྲེལ་བའི་ཀུན་གཞི་ལ་སྒོ་བར་བྱེད་ཀྱི། འདས་མ་འོངས་དང་རྒྱུད་གཞན་ལ་མ་ཡིན་ནོ། །ཁ་ཅིག རྟེན་སེམས་ལ་བསྒོ་ཡི། བརྟེན་པ་སེམས་བྱུང་ལ་མིན་ཡང་སྡེ་པ་ལ་མ་གྲགས་པས་མ་བསྟན་ཟེར་རོ། །ཚོགས་དྲུག་ལ་བསྒོའོ་སྙམ་ན། དྲུག་པོ་དག་དང་འབྲེལ་བ་མེད་དེ། །ཐ་དད་གསུམ་དང་འགལ་བའི་ཕྱིར། །རིགས་ལ་བྱ་ན་གཞན་དུ་ཐལ། །ཞེས་པའི་དོན་ལ། ཁ་ཅིག ཚོག་དྲུག་གཅིག་ཅར་མི་འབྱུང་བས་འབྲེལ་བ་མེད་ཅེས་པ་མི་འཐད་དེ།ལྔ་རྣམས་རྩ་བའི་རྣམ་ཤེས་ལས།།ཇི་ལྟའི་རྐྱེན་ལས་བྱུང་བ་ནི།།རྣམ་ཤེས་ལྷན་ཅིག་གམ་མ་ཡིན།།ཆུ་ལ་རླབས་རྣམས་ཇི་བཞིན་ནོ།།ཞེས་དེ་མ་ཐག་རྐྱེན་ཀུན་གཞི་གཅིག་ལས་རྐྱེན་གང་དང་ཕྲད་པའི་རྣམ་ཤེས་ལྔ་རིམ་མམ་གཅིག་ཅར་འབྱུང་བར་བཤད་པས་སོ། །དེས་ན། ཚོགས་དྲུག་ཕན་ཚུན་བསྒོ་བྱ་སྒོ་བྱེད་ཀྱི་འབྲེལ་བ་མེད་དེ།རྟེན།དམིགས་པ།ཡིད་ལ་བྱེད་པ་གསུམ་ག་ཐ་དད་པས་སོ།།སྐད་ཅིག་སྔ་མས་ཕྱི་མ་ལ་མི་བསྒོ་སྟེ། དུས་ལྷན་ཅིག་འབྱུང་ཞིང་འགག་པ་མིན་པས་སོ། །རིགས་མཐུན་པས་བསྒོ་ན། དགྲ་བཅོམ་གྱི་ཤེས་པ་ལ་མི་དགེ་བའམ། མིག་ལ་སོགས་པ་རྣམས་ཀྱང་གཟུགས་དང་བར་རིགས་མཐུན་པས་ཕན་ཚུན་བསྒོ་བར་འགྱུར་རོ། །དེས་ན་ཀུན་གཞི་ཉིད་བསྒོ་གཞི་ཡིན་ནོ། །གཉིས་པ་ནི། རྣམ་པར་ཤེས་པ་ཚོགས་བདུན་གྱིས་བསྒོ་སྟེ། ཚོགས་དྲུག་ཟག་བཅས་ཀྱིས་དགེ་མི་དགེ་རྣམ་སྨིན་དང་རྒྱུ་མཐུན་གཉི་གའི་དང་། ལུང་མ་བསྟན་དང་ཉོན་ཡིད་ཀྱིས་རྒྱུ་མཐུན་གྱི་བག་ཆགས་སྐྱེད་ལ། བདག་ལྟས་འཇིག་ལྟའི་བག་ཆགས་སྐྱེད་ཀྱང་ངོ་བོ་སྔ་མ་གཉིས་སུ་འདུས་སོ།།འོ་ན།ལུས་ངག་གི་ལས་གཟུགས་ཅན་གྱིས་མི་བསྒོ་ན།ལས་དོན་མེད་དུ་འགྱུར།བསྒོ་ན།144

རིག་པ་ཁོ་ནས་བསྒོ་བ་ཉམས་སོ། །ཞེ་ན། དེ་ཀུན་སློང་གི་སེམས་པས་བསྒོས་པས་འབྲས་བུ་འབྱིན་གྱི། དེས་མི་བསྒོ་ཞེས་བཤད་ཟིན་ཏོ། །ཁ་ཅིག ཀུན་གཞིའི་འཁོར་གྱི་ཚོར་སོགས་ཀྱིས་མི་བསྒོ་སྟེ། རྣམ་སྨིན་མི་གསལ་བའི་ཕྱིར་ལས་ཀྱི་འཕེན་པའི་དབང་གིས་འབྱུང་ཞིང་གནས་སོ་ཞེས་འདོད་པ་མི་་་་་་་་འཐད་དེ།ས་བོན་མེད་ན།འཕེན་པའི་དབང་གིས་འབྱུང་བ་མི་རིགས་ཤིང་།བསྒོ་བའི་རྒྱུ་མཚན་ཚང་བའི་ཕྱིར་དེ་དག་གིས་ཀྱང་རྒྱུ་མཐུན་གྱི་བག་ཆགས་བསྒོའོ། །གསུམ་པ་ནི། བསྒོ་བྱ་ཀུན་གཞི་དེ་སྒོ་བྱེད་ཀྱི་ཆོས་དེ་དང་རྒྱུན་ལྷན་ཅིག་ཏུ་སྐྱེ་ཞིང་འགག་པ་ལ་བརྟེན་ནས། ཕྱིས་སྒོ་བྱེད་ཀྱི་ཆོས་དེ་མེད་ཀྱང་སྒོ་བྱེད་ཀྱི་ཆོས་དེའི་རིགས་འདྲ་ཕྱི་མ་སྐྱེ་བའི་རྒྱུ་མཚན་ནི། བག་ཆགས་ཡིན་པས་ཡུན་རིང་དུ་འགྲོགས་ནས་སྐྱེ་འཇིག་ལྷན་ཅིག་ཏུ་བྱེད་པའི་ཚུལ་གྱིས་་་་བསྒོ་སྟེ།དཔེར་ན།ཏིལ་དང་མེ་ཏོག་ལྷན་ཅིག་ཏུ་སྐྱེ་ཞིང་འགག་པ་ན།ཏིལ་ལ་མེ་ཏོག་བསྒོས་པ་ཏིལ་ལ་དེའི་དྲི་གཞན་འབྱུང་བའི་རྒྱུ་མཚན་ཉིད་དུ་འབྱུང་བའམ། ཆགས་སོགས་སེམས་དང་ལྷན་ཅིག་སྐྱེ་ཞིང་འགག་པས་དེའི་རྒྱུ་མཚན་ཉིད་དུ་འབྱུང་བ་དང་། ཐོས་པ་ཡིད་ལ་བྱེད་པ་དང་སེམས་ལྷན་ཅིག་སྐྱེ་ཞིང་འགག་པ་ན། དེ་བརྗོད་པའི་རྒྱུ་མཚན་ཉིད་དུ་འབྱུང་སྟེ། བག་ཆགས་གང་གིས་ཡོངས་སུ་ཟིན་པས་ཆོས་འཛིན་པ་དེ་དག་ཆགས་སོགས་དང་ཐོས་པའི་བག་ཆགས་ཡིན་པ་བཞིན་ནོ། །བཞི་པ་ལ། བག་ཆགས་ཀྱི་མཚན་ཉིད་དང་།ངེས་ཚིག་དང་།དབྱེ་བ་དང་།རང་བཞིན་དང་།འཇུག་ཚུལ་དང་།རྒྱུད་ལ་ཇི་ལྟར་གནས་ཚུལ་དཔྱད་པ་སྟེ། དྲུག་གི་དང་པོ་ནི། ཀུན་གཞི་ཆོས་གང་དང་ལྷན་ཅིག་སྐྱེ་འགག་བྱས་པ་ལ་བརྟེན་ནས་ཆོས་དེ་འབྱུང་བའི་ནུས་པ་་་ཁྱད་པར་ཅན་ཏེ། ཇི་སྐད་དུ། བག་ཆགས་ཞེས་བརྗོད་པར་བྱ་བ་ནི། ཅི་ཞེ་ན།145

ཆོས་དེ་དང་ལྷན་ཅིག་འབྱུང་བ་དང་འགག་པ་ལ་བརྟེན་ནས་དེ་འབྱུང་བའི་རྒྱུ་མཚན་ཉིད་གང་ཡིན་པ་ནི། བརྗོད་པར་བྱ་བ་སྟེ་ཞེས་སོ། །ཡང་ན། ཀུན་གཞི་ལ་ཆོས་གཞན་གྱིས་བསྒོས་པའི་ནུས་པ་ཆོས་གཞན་སྐྱེ་བའི་རྒྱུའི་རྐྱེན་དུ་གྱུར་པ་སྟེ། རྣམ་ཤེས་སྔ་མས་བཞག་པ་ཡི། །ནུས་པ་བག་ཆགས་ཡིན་པར་འདོད།།ཅེས་སོ།།གཉིས་པ་ནི།སྒོ་བྱེད་དང་མཐུན་པ་ཉིད་ཀྱི་བག་ཆགས་སོ།།གསུམ་པ་ནི། ཕྱི་དང་ནང་དང་མི་གསལ་བ། །གཉིས་དང་ཀུན་རྫོབ་ཉིད་དང་ནི། །དམ་པའི་དོན་ཏེ་དེ་དག་ཀུན། །ས་བོན་རྣམ་པ་དྲུག་ཏུ་འདོད། །ཅེས་ཏེ།ནས་སོགས་ཕྱིའི་དང་།ཀུན་གཞི་ནང་གི་དང་།མི་གསལ་བ་གཉིས་ནི།ཁ་ཅིགཕྱི་རོལ་ལུང་དུ་མ་བསྟན་པས་མི་གསལ་བའོ།།གཉིས་པ་ནི། ཀུན་གཞི་དགེ་མི་དགེའམ་ཀུན་བྱང་ངོ་། །ཞེས་སོ། །ཁ་ཅིག མི་གསལ་བ་ལུང་མ་བསྟན་ལ།གཉིས་ནི།ཕྱི་ནང་ངམ།རྒྱུ་འབྲས་སོ།།ཞེས་སོ།།ཁ་ཅིགདགེ་མི་དགེ་དང་།ཀུན་བྱང་དུ་མི་གསལ་བ་གཉིས་སོ། །ཕྱིའི་ནི། ཀུན་གཞི་ཡོངས་གྱུར་ཡིན་པས་ཀུན་རྫོབ་བོ། །ནང་གི་ནི། ས་བོན་ཐམས་ཅད་ཀྱི་རྐྱེན་ཡིན་པས་དོན་དམ་མོ། །བཞི་པ་ནི། སྐད་ཅིག་མ་དང་ལྷན་ཅིག་འབྱུང་། །དེ་ནི་རྒྱུན་ཆགས་ཡིན་པར་འདོད། །ངེས་དང་རྐྱེན་ལ་ལྟོས་པ་དང་། །རང་གི་འབྲས་བུ་སྒྲུབ་པའོ། །ཞེས་པས།ས་བོན་དེ་དག་བྱུང་མ་ཐག་ཏུ་འཇིག་པའི་སྐད་ཅིག་མ་སྟེ། རྟག་པ་མིན་ནོ། །འདས་མ་འོངས་དང་ཐ་དད་དུ་མ་ཡིན་པར་ས་བོན་གྱི་དུས་དེ་ཉིད་ན་འབྲས་བུ་སྐྱེད་པས་ལྷན་ཅིག་འབྱུང་བ་དང་། ཀུན་གཞི་གཉེན་པོས་མ་བཅོམ་གྱི་བར་རམ།རྣམ་སྨིན་གྱི་ནི།རྣམ་སྨིན་མ་བྱུང་གི་བར་དང་།ཉོན་མོངས་ཅན་གྱི་ནི། གཉེན་པོས་མ་བཅོམ་གྱི་བར་དང་། དགེ་བ་དང་ལུང་མ་བསྟན་གྱི་ནི།ཉན་རང་གི་ལྷག་མེད་དང་།སངས་རྒྱས་ཀྱི་བར་དུ་རྒྱུན་ཆགས་སུ་འབྱུང་ངོ་།།146

བག་ཆགས་དུ་མ་དུས་གཅིག་ཅར་ཡོད་ཀྱང་ཐམས་ཅད་ལས་ཐམས་ཅད་མི་འབྱུང་བར་ནུས་པ་སོ་སོར་ངེས་པ་དང་། ཐམས་ཅད་གཅིག་ཅར་མི་འབྱུང་བར་རྐྱེན་ཉེ་བ་ལ་ལྟོས་ནས་འབྱུང་བ་དང་། གཙོ་བོ་སོགས་ལས་བྱུང་བ་མ་ཡིན་གྱི། ས་བོན་དང་ས་བོན་ཅན་ཐོག་མ་མེད་པའི་ཕྱིར་རང་གི་ས་བོན་གྱིས་རང་གི་འབྲས་བུ་བསྒྲུབས་ལ། འབྲས་བུ་ས་བོན་བསྒྲུབས་ཏེ་ཀུན་གཞི་ལས་ཀུན་གཞི་དང་། འབྲས་བུ་ལས་འབྲས་བུ་བཞིན་ནོ། །དེས་འབྲས་བུ་སྐྱེད་ཚུལ་ནི། ཕྱི་དང་ནང་གི་ས་བོན་དེ། །སྐྱེད་པ་དང་ནི་འཕེལ་བར་འདོད། །མ་བཏབ་ཤི་བ་འཕེན་པའི་ཕྱིར། །མདའ་ནི་བར་དུ་མི་ལྟུང་ཞིང་། །ཕྱི་རོལ་ས་བོན་མ་བཏབ་བམ། །ནང་གི་འདོད་པ་མ་ཡིན་ཏེ། །ཐོས་སོགས་བག་ཆགས་མེད་པར་ནི། །དེ་འབྲས་སྐྱེ་བར་མི་རིགས་ཕྱིར། །བྱས་དང་མ་བྱས་འཇིག་དང་ཕྲད། །ཉེས་པར་འགྱུར་བས་འགལ་ཕྱིར་རོ།།ནང་ནི་ཕྱི་རོལ་རྐྱེན་ཡིན་ཏེ།།འདི་ལྟར་དེ་ནི་བག་ཆགས་རྟེན། །ཞེས་ཏེ། ཕྱི་ནི། དངོས་སུ་མྱུ་གུའམ་འབྲས་བུ་སྨིན་གྱི་བར་དུ་སྐྱེད་ལ། ནང་གི་ནི། མིང་གཟུགས་སམ་མཐར་ཐུག་པའི་བར་དུ་སྐྱེད་ལ།སྡོང་བུ་སོགས་དང་རྒ་ཤིའི་བར་དུ་འཕེན་པའམ། མ་བཏབ་པ་སྦྱང་གི་ས་བོན་དང་། ཤི་བའི་རོ་རྒྱུན་གནས་པར་འཕེན་ཏེ། མདའ་བར་དུ་མི་ལྟུང་བར་འགྲོ་བ་བཀང་བའི་འཕེན་པ་ཡིན་པ་བཞིན་ནོ། །འོན་ཀྱང་ཕྱི་ནང་ཐམས་ཅད་དུ་ཆོས་མཚུངས་པ་མིན་ཏེ། ཕྱི་ལ་སོལ་བ་དང་། ལྕི་བ་དང་། བལ་ལས་ཏིལ་དང་། ཨུཏྤ་ལ་དང་དུར་བ་ལྟ་བུ་མ་བཏབ་པར་སྐྱེ་བ་དང་། འབྲས་སོགས་བཏབ་ནས་སྐྱེ་བ་ཡང་ཡོད་ལ། ནང་གི་ནི། མ་བཏབ་པར་སྐྱེ་བ་མེད་དོ། །ཐོས་སོགས་ཀྱི་བག་ཆགས་མ་བསྐྱེད་པར་འབྲས་བུ་མང་དུ་ཐོས་པ་སོགས་མེད་ཅིང་། ལས་བྱས་པའི་འབྲས་བུ་ཆུད་ཟ་བ་དང་། མ་བྱས་པའི་147

འབྲས་བུ་དང་ཕྲད་པར་འགྱུར་བའི་ཕྱིར་རོ།།ཕྱིའི་ས་བོན་ཐ་དད་དུ་ཡོད་ན།ཀུན་གཞི་ས་བོན་ཐམས་ཅད་པར་འགལ་ཞེ་ན། སཱ་ལུ་ལ་སོགས་པ་ནི། དེ་ཟ་བའི་སྲོག་ཆགས་རྣམས་ཀྱི་ལས་ཀྱི་ས་བོན་ཀུན་གཞི་ལ་གནས་པ་རྣམས་ཀྱིས་དེར་སྣང་བ་བསྒྲུབས་པ་སྟེ།དེ་ལས་གུད་ན་མེད་དེ།ཇི་སྐད་དུ།ནམ་མཁའ་ས་རླུང་ཉི་མ་དང་། །ཕྱོགས་དང་འབབ་ཆུ་རྒྱ་མཚོ་རྣམས། །ནང་གི་བྱེད་པ་ཡང་དག་གི །ཆ་ཡིན་ཕྱི་རོལ་འདྲ་བར་གནས། །ཞེས་སོ། །ལྔ་པ་ནི། ཚེ་འདིར་རྣམ་ཤེས་སྐྱེ་ཚུལ་དང་། ཕྱི་མར་ཉིང་མཚམས་སྦྱོར་ཚུལ་གཉིས་ཀྱི་དང་པོ་ནི། རྣམ་ཤེས་ས་བོན་ཐམས་ཅད་པ། །ཕན་ཚུན་དག་གི་དབང་གིས་ན། །དེ་ལྟ་དེ་ལྟར་འགྱུར་བ་འགྲོ། །དེས་ན་རྣམ་རྟོག་དེ་དེ་སྐྱེ། །ཞེས་ཏེ། ཀུན་གཞི་ནི། མིག་ཤེས་སོགས་ཀྱིས་རང་གི་བག་ཆགས་གསོ་བའི་ཕྱིར་འཇུག་ལ། ཀུན་གཞི་འགྱུར་བ་ནི། མིག་ཤེས་ཀྱི་རྒྱུར་འགྱུར་བ་ཕན་ཚུན་ཕན་བཏགས་པའི་དབང་གིས་གཉིས་ཀ་སྐྱེ་བས། ཀུན་གཞི་སུས་ཀྱང་བྱིན་གྱིས་མ་བརླབས་པར་རྣམ་རྟོག་ཏུ་མི་སྐྱེའོ། །གཉིས་པ་ནི། ལས་ཀྱི་བག་ཆགས་འཛིན་གཉིས་ཀྱི། །བག་ཆགས་བཅས་པ་སྔ་མ་ཡི། །རྣམ་པར་སྨིན་པ་ཟད་ནས་གཞན། །རྣམ་སྨིན་སྐྱེད་པ་དེ་ཡིན་ནོ།།ཞེས་ཏེ།བསོད་ནམས་ལ་སོགས་པ་ལས་གསུམ་གྱི་བག་ཆགས་དང་།རྣམ་ཤེས་ལས་གུད་ན་རང་ཡོད་སར་གནས་པའི་གཟུང་བ་ཡོད་པར་ཞེན་པ་གཟུང་བའི་འཛིན་པ་དང་། དེ་འཛིན་པའི་རྣམ་ཤེས་སུ་ཞེན་པའི་འཛིན་པའི་འཛིན་པ་སྟེ། དེ་གཉིས་ཀྱིས་བསྒོས་པའི་ས་བོན་འཛིན་པ་གཉིས་ཀྱི་བག་ཆགས་ཏེ། དང་པོས་ས་བོན་ཐ་དད་ལས་མྱུ་གུ་བཞིན་འགྲོ་བ་ཐ་དད་ཀྱི་ལུས་སྐྱེད་ལ། གཉིས་པས་མྱུ་གུ་ལ་ཆུ་ལུད་བཞིན་སྔར་གྱི་ལུས་སྐྱེད་པའི་ལྷན་ཅིག་བྱེད་རྐྱེན་དུ་འགྱུར་བས་བཅས་པ་ཞེས་སྨོས་སོ། །སྔར་གྱི་ལས་ཀྱི་རྣམ་སྨིན་148

སྤྱད་ཟིན་ནས་རྣམ་སྨིན་གཞན་སྐྱེ་བ་ཕྱི་མའི་ཀུན་གཞི་སྐྱེད་དེ། དེས་རིམ་པ་ལྟར་རྟག་མཐའ་དང་།ཆད་མཐའ་སྤོང་ངོ་།།དྲུག་པ་ལ།རྣལ་འབྱོར་སྤྱོད་པའི་གྲུབ་མཐའ་གསུམ་སྟེ། ཁ་ཅིག བག་ཆགས་ཡེ་ནས་ཡོད་པ་དེ་ཆགས་སོགས་ཀྱིས་གོས་པ་ཡིན་གྱི། གསར་དུ་འཇོག་པ་མེད་དེ། འཇོག་ན། ཀུན་གཞི་དང་འཕགས་ལམ་གྱི་ས་བོན་རང་བཞིན་གྱི་རིགས་མེད་པར་འགྱུར་ཏེ། ཀུན་གཞི་གཉིས་ཕྲད་པ་མེད་ཅིང་འཕགས་ལམ་འདྲིས་པ་མ་ཡིན་པའི་ཕྱིར་རོ། །གསོ་བ་ནི།མི་འདྲ་བས་ཀྱང་འགྱུར་རོ།།ཞེས་ཟེར་རོ།།ཁ་ཅིག ཏིལ་ལ་དྲི་གསར་དུ་བསྒོ་བ་མཐོང་ནས་སྔར་མེད་གསར་དུ་སྐྱེད་ཅིང་གསོ་སྟེ། ནང་གི་སྐྱེ་མཆེད་ལ་དམིགས་པའི་ཡིད་ཀྱིས་ཀུན་གཞི་ལའང་དམིགས་པས་ཀུན་གཞིའི་ས་བོན་འཇོག་ལ། འཕགས་ལམ་སྐད་ཅིག་དང་པོ་ལ་ནི་རྒྱུའི་རྐྱེན་མེད་དེ། རིགས་ནི།ཟག་མེད་ཀྱི་ས་བོན་མ་ཡིན་ཏེ། སྒྲིབ་པ་གཉིས་ཀ་སྤང་རུང་དང་། ཉོན་སྒྲིབ་སྤང་རུང་དང་། གཉིས་ཀ་སྤང་དུ་མི་རུང་བ་སངས་རྒྱས་དང་། ཉན་རང་གི་རིགས་དང་།རིགས་ཆད་དུ་བཞག་པས་སོ།།སེམས་སེམས་བྱུང་རྐྱེན་བཞི་ལས་སྐྱེ་བར་གསུངས་པ་ནི།སྲིད་པའི་དབང་དུ་བྱས་སོ།།ཞེས་ཟེར་རོ།།ཁ་ཅིགབག་ཆགས་ཆོས་ཉིད་ཀྱིས་གནས་པ་གསོ་བ་དང་སྔོན་མེད་སྐྱེད་པ་གཉིས་ཀ་ཡོད་དེ། གསར་དུ་སྐྱེད་པའི་བག་ཆགས་དེས་ཆོས་ཉིད་ཀྱིས་གནས་པའི་བདག་རྐྱེན་བྱེད་ལ། ཆོས་ཉིད་ཀྱིས་གནས་པ་དང་སྔར་མེད་སྐྱེད་པ་ནི། རྒྱུའི་རྐྱེན་དུ་འདོད་དེ། དེ་ལ་དང་པོ་ལྟར་ན། ཆགས་སོགས་ཀུན་གཞིའི་རྒྱུའི་རྐྱེན་དུ་མི་འགྱུར་ཏེ།ས་བོན་གསོ་བྱེད་ཙམ་ཡིན་པའི་ཕྱིར་ཏེ།དེ་ནི་བདག་རྐྱེན་ཡིན་ཏེ།འདུ་བྱེད་ཀྱི་རྐྱེན་གྱིས་རྣམ་ཤེས་བཞིན་ནོ། །འདོད་ན། ཇི་ལྟར་ཀུན་གཞི་རྣམ་པར་ཤེས་པ་ཀུན་ནས་ཉོན་མོངས་པའི་ཆོས་ཐམས་ཅད་ཀྱི་རྒྱུ་ཡིན་པ་ལྟར།149

ཀུན་ནས་ཉོན་མོངས་པའི་ཆོས་རྣམས་ཀྱང་ཀུན་གཞི་རྣམ་པར་ཤེས་པའི་་་་་རྒྱུའི་རྐྱེན་དུ་རྣམ་པར་བཞག་སྟེ། རྒྱུའི་རྐྱེན་གཞན་མི་དམིགས་པའི་ཕྱིར།ཞེས་པ་དང་འགལ་ལོ།།གཉིས་པ་ལྟར་ན།དམིགས་པ་འདྲ་བས་ས་བོན་འཇོག་ན།གཞན་གྱི་སེམས་སེམས་བྱུང་ལ་དམིགས་ང།འི་སེམས་ཀྱིས་གཞན་གྱི་སེམས་་་སེམས་བྱུང་གི་ས་བོན་འཇོག་པར་འགྱུར་ལ། འདོད་ན། དེས་གཞན་གྱི་སེམས་སེམས་བྱུང་གི་རྒྱུའི་རྐྱེན་བྱེད་པས་ཐམས་ཅད་རྒྱུད་གཅིག་ཏུ་འགྱུར་རོ། །འཕགས་ལམ་དང་པོ་ལ་རྒྱུའི་རྐྱེན་མེད་པ་མི་འཐད་དེ། དེ་ལ་ཐོས་པའི་བག་ཆགས་ཀྱི་ས་བོན་ཆུང་ངུ་དང་།འབྲིང་པོ་དང་།ཆེན་པོ་ཡང་ཆོས་སྐུའི་ས་བོན་དུ་བལྟ་སྟེ། ཀུན་གཞི་རྣམ་པར་ཤེས་པའི་གཉེན་པོ་ཡིན་པའི་ཕྱིར་དང་། ཀུན་གཞི་རྣམ་པར་ཤེས་པ་མ་ཡིན་པས་བསྡུས་་པ་འཇིག་རྟེན་ལས་འདས་པའི་་་་ཆོས་ཀྱི་དབྱིངས་ཤིན་ཏུ་རྣམ་པར་དག་པའི་རྒྱུ་མཐུན་པ་ཡིན་པའི་ཕྱིར་ཏེ།འཇིག་རྟེན་པ་ཡང་འཇིག་རྟེན་ལས་འདས་་པའི་ཆོས་ཀྱི་དབྱིངས་ཤིན་ཏུ་་་་་རྣམ་པར་དག་པའི་རྒྱུ་མཐུན་པ་ཡིན་པས་འཇིག་རྟེན་ལས་འདས་པའི་་་་་་་་སེམས་ཀྱི་ས་བོན་དུ་འགྱུར་བའོ། །ཞེས་པ་དང་འགལ་ཞིང་། སྡེ་པ་ཐམས་ཅད་ཀྱིས་ཀྱང་སེམས་སེམས་བྱུང་རྐྱེན་བཞི་ལས་སྐྱེ་བར་འབྱུང་བས་སོ། །ཇི་སྐད་དུ། འཕགས་པའི་ལམ་རྒྱུའི་རྐྱེན་མེད་དོ། །ཞེས་སྨྲས་པ་གང་ཡིན་པ་དེ་ཡང་རིགས་པ་མིན་ཏེ།རང་བཞིན་དུ་གནས་པའི་རིགས་ནི།སྐྱེ་མཆེད་དྲུག་གི་ཁྱད་པར་རོ།།ཞེས་འབྱུང་ཞེས་པ་དང་།རྣམ་པར་གཏན་ལ་དབབ་པ་བསྡུ་བ་ལས་འབྱུང་བ་ནི། སྒྲིབ་པའི་ས་བོན་སྲབ་པ་ཉིད་ཀྱིས་ཆོས་ཉིད་ཀྱི་ས་བོན་ཟག་པ་མེད་པ་ཡོད་པ་ཉིད་དུ་སྟོན་པ་ཡིན་ནོ། །ཞེས་དགོངས་པ་ཡོངས་སུ་བརྟག་པར་ནུས་སོ་ཞེས་དང་། དཔལ་ཕྲེང་སེང་གེའི་ང་རོའི་མདོ་ལས། རྣམ་པར་150

བྱང་བའི་ས་བོན་ལ་ལྟོས་ནས་སེམས་ཅན་ཐམས་ཅད་དེ་བཞིན་གཤེགས་་་་་པའི་སྙིང་པོ་ཅན་ཡིན་ནོ། །ཞེས་འབྱུང་ཞེས་སོ། །དེས་ན་ཕྱོགས་གསུམ་པ་གཟུང་སྟེ།ས་བོན་གྱི་རིགས་ལ་བསམ་ན།སྔར་ཡོད་གསོས་འདེབས་པ་གཙོ་ཆེ་སྟེ།འཁོར་བ་ཐོག་མེད་ནས་གོམས་པའི་ཕྱིར་དང་།རང་བཞིན་གྱི་རིགས་ཀྱང་ཐོག་མེད་ནས་གནས་པའི་ཕྱིར་རོ། །གསར་དུ་འཇོག་པ་ཡང་ཡོད་དེ། རྣམ་སྨིན་གྱི་བག་ཆགས་གསར་དུ་བྱུང་བའམ། ཐོས་པའི་བག་ཆགས་གསར་དུ་བྱུང་བ་ལྟ་བུའོ།།གཉིས་པ་ནི།ཀུན་གཞི་ལ་ཟག་བཅས་ཀྱི་ས་བོན་རྣམས་རྫས་ཐ་དད་ན། སྒོ་བྱེད་ཐ་དད་ཀྱིས་བཞག་པའི་ས་བོན་རྣམས་ཐ་དད་ཅིང་གཟུགས་མེད་ཀྱི་དངོས་པོ་ཡིན་པའི་ཕྱིར་སེམས་སེམས་བྱུང་ཡིན་པས་རྒྱུད་་དུ་མར་འགྱུར་ཏེ། ས་བོན་ཅན་གྱི་རིག་པ་རང་དབང་དུ་གནས་པའི་ཕྱིར། མ་ངེས་པ་ཡང་མ་ཡིན་ཏེ། སེམས་བྱུང་སེམས་དང་ཚོགས་བདུན་ཀུན་གཞི་ལ་རག་ལས་ཏེ་འབྱུང་བའི་ཕྱིར། ཐ་མི་དད་ན། འབྲས་བུ་ཐ་དད་སྐྱེད་པའི་ས་བོན་མང་པོར་མི་འགྱུར་ཞིང་། དེ་ལུང་མ་བསྟན་ཡིན་པས་དགེ་མི་དགེའི་ས་བོན་དུ་མི་རུང་ངོ་། །ཞེ་ན། ཀུན་གཞི་ལ་གནས་པའི་ས་བོན་དེ་དག་དེ་ལས་རྫས་ཐ་དད་པ་ཡང་མ་ཡིན།ཐ་མི་དད་པ་ཡང་མ་ཡིན་ཏེ།གང་ཆོས་དེ་འབྱུང་བའི་ནུས་པ་ཁྱད་པར་ཅན་ས་བོན་ཡིན་ལ། དེ་དང་ལྡན་པའི་ཀུན་གཞི་ནི་ས་བོན་ཐམས་ཅད་པ་སྟེ།ནས་ཀྱི་ས་བོན་བཞིན།ནུས་པ་ནི།ནུས་པ་ཅན་ལས་དེ་ཉིད་དང་གཞན་དུ་མེད་དེ། བྱེ་བྲག་སྨྲ་བས། ད་ལྟར་གྱི་རྫས་ལས་འབྲས་བུ་འཛིན་པའི་མཚན་ཉིད་དང་། མདོ་སྡེ་པས། དོན་གྱི་རྣམ་པར་འཛིན་པའི་བློ་དང་རྣམ་པ་བཞིན་ནོ།།གཉིས་པ་ནི།འོ་ན།བག་ཆགས་ཐ་དད་དང་སྣ་ཚོགས་མ་ཡིན་པ་དེ། ཆོས་སྣ་ཚོགས་ཀྱི་རྒྱུར་ཇི་ལྟར་རུང་ཞེ་ན། དཔེར་ན། ཚིག་གུའི་151

རྩི་སྣ་ཚོགས་ཀྱིས་བསྒྱུར་བའི་རས་སྣ་ཚོགས་སུ་མི་སྣང་བ་གང་གི་ཚེ་ཚོན་གྱི་སྣོད་དུ་བཅུག་པའི་ཚེ་རས་ལ་ཚོན་གྱི་དབྱེ་བ་སྣ་ཚོགས་སྟོན་པ་བཞིན་ཀུན་་གཞི་བག་ཆགས་སྣ་ཚོགས་ཀྱིས་བསྒོས་པ་ཡང་བག་ཆགས་ཀྱི་དུས་ན་སྣ་་་་་་་ཚོགས་མ་ཡིན་ཡང་འབྲས་བུ་འགྲུབ་པའི་ཚོན་གྱི་སྣོད་དུ་མངོན་པར་ཕྱོགས་པ་ན་ཆོས་སྣ་ཚོགས་སྟོན་ཏེ། འདི་ནི་ཐེག་ཆེན་ལ་མཆོག་ཏུ་ཕྲ་བ་ཟབ་པའི་རྟེན་འབྲེལ་ལོ། །བཞི་པ་ནི། མདོར་བསྡུ་ན། རྟེན་འབྲེལ་གཉིས་ཏེ། ངོ་བོ་ཉིད་དང་། སྡུག་མི་སྡུག་གི་རྣམ་པར་འབྱེད་པ་ཅན་ནོ། །དང་པོ་ནི། ཀུན་གཞི་ལ་བརྟེན་ནས་ཆོས་རྣམས་འབྱུང་བ་སྟེ། དེ་ངོ་བོ་ཉིད་སྣ་ཚོགས་རྣམ་པར་འབྱེད་པའི་རྐྱེན་གྱི་དངོས་པོར་འགྱུར་བའི་ཕྱིར་རོ། །གཉིས་པ་ནི། ཡན་ལག་བཅུ་གཉིས་ཏེ། བདེ་འགྲོ་དང་། ངན་འགྲོར་སྡུག་མི་སྡུག་གི་ལུས་སྣ་ཚོགས་ཀྱི་རྐྱེན་གྱི་དངོས་པོར་འགྱུར་བའི་ཕྱིར་རོ། །རྟེན་འབྲེལ་དང་པོ་ལ་རྨོངས་པས་རང་བཞིན་སྔོན་བྱས་པ་དང་། དབང་ཕྱུག་གི་སྤྲུལ་པ་དང་། བདག་གི་རྒྱུ་ལས་བྱུང་བ་དང་། རྒྱུ་དང་རྐྱེན་མེད་པར་རྟོག གཉིས་པ་ལ་རྨོངས་པས་བདག་བྱེད་པ་པོ་དང་ཟ་བ་པོར་རྟོག་སྟེ། དམུས་ལོང་གླང་པོ་ཆེའི་ལུས་ལ་རྟོག་པ་ལྟར་རོ། །དེས་ན། ཀུན་གཞིས་ཐམས་ཅད་བསྡུས་ཏེ། ཇི་སྐད་དུ། ཀུན་གཞི་རྣམ་པར་ཤེས་པའི་ངོ་བོ་ཉིད་ནི། རྣམ་པར་སྨིན་པའི་རྣམ་པར་ཤེས་པ་ས་བོན་ཐམས་ཅད་པ་སྟེ།དེས་ཁམས་གསུམ་པའི་ལུས་ཐམས་ཅད་དང་།འགྲོ་བ་ཐམས་ཅད་བསྡུས་སོ། །ཞེས་སོ། །དེ་ནི་རྣམ་ཤེས་གཞན་དང་ཕན་ཚུན་གཅིག་གི་རྒྱུའི་རྐྱེན་གཅིས་ཡིན་པའི་རྐྱེན་གྱིས་རྣམ་པར་ཤེས་པའོ། །གཉིས་པའི་རྐྱེན་ནི། བདག་རྐྱེན་ཀུན་གཞི་ལས་བྱུང་བའི་འཇུག་ཤེས་ནི། ལུས་དང་འགྲོ་བ་ཐམས་ཅད་དུ་ཉེ་བར་སྤྱོད་པ་ཅན་ཡིན་ལ། ཉེ་བར་སྤྱོད་པ་ནི། ཚོར་བ་ཡོངས་སྤྱོད་ནི། འདུ་15་2

ཤེས། རྣམ་ཤེས་འཇུག་བྱེད་ནི། སེམས་བྱུང་གཞན་རྣམས་སོ། །དེ་དག་གི་རྐྱེན་ནི།བདག་རྐྱེན།དམིགས་རྐྱེན།དེ་མ་ཐག་རྐྱེན་གསུམ་སྟེ། དེ་ལྟར་རྟེན་འབྲེལ་འཁོར་བ་པ་དང་།འདོད་པ་དང་མི་འདོད་པའི་འགྲོ་བ་དང་།ཉེ་བར་སྤྱོད་པ་ཅན་དང་གསུམ་ལ་རྐྱེན་བཞིའོ། །གཅིག་ནི་རྐྱེན་གྱི་རྣམ་པར་ཤེས། །གཉིས་པ་ཉེ་བར་སྤྱོད་པ་ཅན། །ཉེ་བར་སྤྱོད་དང་ཡོངས་སྤྱོད་དང་། །དེ་ཡི་འཇུག་བྱེད་སེམས་ལས་བྱུང་། །ཞེས་སོ། །གསུམ་པ་ལ། ཐེག་བསྡུས་སུ་དང་། བསྡུ་བར་གསུངས་པའི་སྒྲུབ་བྱེད་གསུམ་ལས། དང་པོ་ལ། ཉན་ཐོས་པ་དང་དབུ་མ་པ་ཁ་ཅིག ཚོགས་དྲུག་ལས་གཞན་ཀུན་གཞི་མེད་པར་འདོད།ཁ་ཅིག ཡིད་ཤེས་དེ་ཉིད་ལ་ཀུན་གཞིར་འདོད། ཁ་ཅིག ཡིད་ཤེས་དེ་ཉིད་དབང་པོའི་རྟེན་དེ་དང་དེ་ནས་འཇུག་པ་ན། རྣམ་ཤེས་དེ་དང་དེའི་མིང་ཐོབ་སྟེ། སེམས་པ་ལ་ལུས་ངག་གི་ལས་སུ་བརྗོད་པ་བཞིན་ནོ། །རྟེན་དབང་པོ་ཐམས་ཅད་འབྱུང་བ་ན། ཡིད་ཤེས་དེ་ཉིད་ཡུལ་ཤེས་གཉིས་སུ་སྣང་ལ། འདོད་གཟུགས་སུ་ཡིད་ཤེས་ལུས་ལ་གནས་པའི་ཕྱིར། དེ་དབང་པོ་གཞན་བཞིན་གནས་ཐམས་ཅད་དུ་རེག་བྱ་ལ་འཛིན་པར་སྣང་བ་འབྱུང་ངོ་།།ལུང་ནི།གང་ཞིག་ལུས་མེད་ཕུག་གནས་ཤིང་། །རིང་དུ་འགྲོ་ལ་གཅིག་པུར་རྒྱུ། །གདུལ་བར་དཀའ་བའི་སེམས་འདུལ་བྱེད། །དེ་ནི་བྲམ་ཟེར་ངས་བཤད་དོ། །ཞེས་དང་། དབང་པོ་ལྔ་པོ་འདི་དག་གི་སྤྱོད་ཡུལ་ནི། ཡིད་ཀྱིས་མྱོང་སྟེ། ཡིད་ནི། འདི་དག་གི་སྟོན་པའོ་ཞེས་དང་།རྣམ་པར་ཤེས་པའི་ཚོགས་དྲུག་ནི།ཡིད་ཀྱི་སྐྱེ་མཆེད་དོ།།ཞེས་གསུངས་པའི་ཕྱིར་རོ། །ཞེས་འདོད་དོ། །དེ་རྣམས་ཐུན་མོང་དུ་དགག་པའི་ཕྱིར་ཚོགས་དྲུག་ལས་ཐ་དད་པའི་ཀུན་གཞི་སྒྲུབ་པ་ལ་གཉིས་ཏེ། ཀུན་གཞི་མེད་ན། ཉོན་མོངས་མི་རུང་།རྣམ་བྱང་མི་རུང་བའི་དང་པོ་ལ།ཉོན་མོངས་པའི་དང་།ལས་153

ཀྱི་དང་།སྐྱེ་བའི་ཀུན་ནས་ཉོན་མོངས་མི་རུང་བ་གསུམ་གྱི་དང་པོ་ལ།རྒྱུན་དུ་དང་།འདུ་ཤེས་མེད་པ་བ་ནས་ཤི་བ་དང་།འདས་ལམ་ལས་ལངས་པ་ལ་ཉོན་མོངས་ཀྱི་ས་བོན་མི་རུང་བ་གསུམ་གྱི་དང་པོ་ནི། འདི་ལྟར། ཚོགས་དྲུག་ལ་བག་ཆགས་བསྒོ་ན། མིག་ཤེས་ཆགས་སོགས་དང་ལྷན་ཅིག་སྐྱེ་ཞིང་འགག་པ་དེ་ལ་དེ་དག་གི་ས་བོན་བསྒོ་ཡི།གཞན་ལ་མ་ཡིན་པས།མིག་ཤེས་འགག་ནས་རྣམ་ཤེས་ཀྱིས་བར་དུ་ཆོད་པ་དེ་ལ་མིག་ཤེས་ཆགས་སོགས་དང་བཅས་པ་མི་འབྱུང་བར་ཐལ་ཏེ། ཆགས་སོགས་ཀྱི་བག་ཆགས་དང་དེའི་གནས་མིག་ཤེས་གཉིས་འགག་ནས་མེད་པའི་ཕྱིར།མེད་པ་ལས་འབྲས་བུ་མི་འབྱུང་སྟེ།འདས་པའི་ལས་ལས་རྣམ་སྨིན་མི་འབྱུང་བ་བཞིན། མིག་ཤེས་ཆགས་སོགས་དང་ལྷན་ཅིག་འབྱུང་བ་ལ་མིག་ཤེས་ཀྱི་བག་ཆགས་མི་རུང་སྟེ། རེ་ཞིག་ཆགས་སོགས་ལ་མིག་ཤེས་ཀྱི་བག་ཆགས་མི་བསྒོ་སྟེ། ཆགས་སོགས་ནི། དེ་ལ་བརྟེན་པའི་ཕྱིར་དང་། མི་བརྟེན་པའི་ཕྱིར་ཏེ། གནས་ཀྱིས་གནས་པ་ལ་བསྒོ་བར་འོས་པ་མ་ཡིན་ནོ། །རྣམ་ཤེས་གཞན་ལའང་མི་བསྒོ་སྟེ། གནས་ཐ་དད་པའི་ཕྱིར་དང་།ལྷན་ཅིག་སྐྱེ་འགག་མེད་པའི་ཕྱིར་རོ།།རང་ལའང་མ་ཡིན་ཏེ།རང་དང་ལྷན་ཅིག་སྐྱེ་འགག་མེད་པའི་ཕྱིར། དེས་ན་མིག་ཤེས་ལ་ཆགས་སོགས་དང་། མིག་ཤེས་དང་རྣམ་ཤེས་སོགས་ཀྱིས་བསྒོ་བ་མི་རུང་བ་གཞན་ཡང་དེ་བཞིན་ནོ།།གཉིས་པ་ནི།འདུ་ཤེས་མེད་པ་བ་ནས་ཤི་སྟེ་འདིར་སྐྱེས་པ་རྣམས་ཀྱི་རྣམ་ཤེས་ཉོན་མོངས་ཅན་ཐོག་མར་སྐྱེས་པ་དེ། ས་བོན་མེད་པར་སྐྱེ་བར་འགྱུར་ཏེ།བག་ཆགས་དེ་གནས་དང་བཅས་པ་འདས་ནས་མེད་པའི་ཕྱིར་རོ།།གསུམ་པ་ནི། ཉོན་མོངས་ཀྱི་གཉེན་པོ་རྣམ་ཤེས་ཟག་མེད་སྐྱེས་པ་ན་ཉོན་མོངས་ཀྱི་ས་བོན་མི་རུང་སྟེ།ཚོགས་དྲུག་འཇིག་རྟེན་པའི་ཤེས་པ་ཐམས་ཅད་154

ནི།འགག་ལ།ཀུན་གཞི་མེད་ཟག་མེད་ཀྱི་ཤེས་པ་ནི།ངོ་བོ་ཉིད་ཀྱིས་རྣམ་པར་གྲོལ་བ་ཡིན་ཞིང་། ཉོན་མོངས་དང་ལྷན་ཅིག་སྐྱེ་འགག་མེད་པའི་ཕྱིར་རོ། །འདོད་ན། དེའི་འོག་ཏུ་འཇིག་རྟེན་པའི་ཤེས་པ་སྐྱེས་པ་དེ། ས་བོན་མེད་པ་ལས་སྐྱེ་བར་འགྱུར་ཏེ། བག་ཆགས་གནས་དང་བཅས་པ་འདས་ཏེ་ཡུན་རིང་སྟེ།མེད་པའི་ཕྱིར་རོ།།གཉིས་པ་ནི།བསོད་ནམས་དང་།བསོད་ནམས་མ་ཡིན་པ་དང་།མི་གཡོ་བའི་འདུ་བྱེད་ཀྱི་རྐྱེན་གྱིས་རྣམ་ཤེས་མི་རུང་བར་འགྱུར་ཏེ།དེས་བག་ཆགས་བསྒོས་པའི་རྣམ་ཤེས་མེད་པའི་ཕྱིར། ཚོགས་དྲུག་ཡོད་དོ། །སྙམ་ན།དེ་ལ་བག་ཆགས་མི་བསྒོ་ཞིང་།བསྒོ་ཡང་མིང་གཟུགས་ཀྱི་རྐྱེན་དུ་མི་རུང་སྟེ།འདས་ནས་མེད་པའི་ཕྱིར་རོ།།ཅི་སྟེ།རྣམ་ཤེས་མཚམས་སྦྱོར་ཕུང་པོ་ཡིན།།ཞེས་འདོད་ན།དེ་ནི་འདུ་བྱེད་ལས་སྐྱེས་པར་མི་རིགས་ཏེ།འདས་ནས་མེད་པའི་ཕྱིར་རོ། །འདས་པ་རྫས་སུ་ཡོད་པ་མདོ་སྡེ་པས་བཀག་ཟིན་ཏོ། །ཇི་སྐད་དུ།འདས་པའི་ལས།ཞིག་པ།འགག་པ།བྲལ་བ།ཡོངས་སུ་གྱུར་པ་དེ་ཡོད་པ་ཡིན་ནོ།།དེ་དང་ལྡན་པ་མེད་དུ་ཟིན་ན་ཁ་ཅིག་མཚམས་མེད་པ་བྱས་ན།རྒྱུ་དེ་དང་རྐྱེན་དེས་ལུས་ཞིག་ནས་དེ་མ་ཐག་ཏུ་དམྱལ་བར་སྐྱེ་བར་མི་་་་་་་་འགྱུར་རོ།།ཞེས་བཤད་པ་ནི།རང་མཚན་ཡོད་པ་མ་ཡིན་གྱི།དེའི་བག་ཆགས་འབྲས་བུ་འབྱིན་ནུས་ཡོད་པ་ལ་དགོངས་པ་ཡིན་ནོ། །ཁ་ཅིག ཉིང་མཚམས་སྦྱོར་བའི་རྣམ་ཤེས་འདུ་བྱེད་ལས་སྐྱེས་ཀྱང་། འདས་པ་ལས་སྐྱེས་པ་མ་ཡིན་ཏེ།བསགས་པ་ཞེས་པའམ།ཆུད་མི་ཟ་བའི་རྫས་ཞེས་པའི་ལྡན་མིན་འདུ་བྱེད་ལས་སྐྱེ་སྟེ། ལུས་ཅན་དག་གི་ལས་རྣམས་ནི། །བསྐལ་པ་བརྒྱར་ཡང་ཆུད་མི་ཟ།།ཚོགས་ཤིང་དུས་ལ་བབ་པ་ན།།འབྲས་བུ་ཉིད་དུ་སྨིན་པར་འགྱུར།།ཞེས་པས་སོ། །ཞེ་ན། ལྡན་མིན་འདུ་བྱེད་རྫས་སུ་ཡོད་པ་མདོ་སྡེ་པས་བཀག་ཟིན་ལ།155

གཞན་ཡང་། གཞུང་གོམས་པ་དང་དོན་མཐོང་བ་ལས་ཕྱིས་དྲན་པ་དང་།སེམས་མེད་སྙོམས་འཇུག་གི་མཐུག་ཐོགས་སུ་ཕྱིས་སེམས་སྐྱེ་བ་དང་། མ་དུ་ལུང་གའི་མེ་ཏོག་རྒྱ་སྐྱེགས་ཀྱི་ཁུ་བས་བསྒོས་པས་གེ་སར་དམར་པོར་སྐྱེ་བ་་ཡང་ལྡན་མིན་འདུ་བྱེད་དུ་ཧ་ཅང་ཐལ་ལོ། །དེ་བས་ན། འདུ་བྱེད་ཀྱིས་ཡོངས་སུ་བསྒོས་པའི་ཀུན་གཞི་རྒྱུན་འགྱུར་བས། ཡང་སྲིད་འབྱུང་བར་ནུས་པ་ནི།འདུ་བྱེད་ཀྱི་རྐྱེན་གྱིས་རྣམ་པར་ཤེས་པ་ཡིན་པའི་ཕྱིར་རོ། །དེ་འདོད་ན།ལེན་པའི་རྐྱེན་གྱིས་སྲིད་པ་མི་རུང་བར་འགྱུར་ཏེ། འདུ་བྱེད་ཀྱི་བག་ཆགས་བསྒོས་པའི་རྣམ་ཤེས་མེད་པའི་ཕྱིར།ཁྱབ་པ་ཡོད་དེ།དེ་ཉིད་ལེན་པས་གསོས་བཏབ་པས་བག་ཆགས་རྒྱས་པས་སྐྱེ་བ་ལ་མངོན་དུ་ཕྱོགས་པའམ་འཇུག་པ་རྙེད་པ་ནི། སྲིད་པ་ཡིན་པས་སོ། །གསུམ་པ་ལ། ལུས་གསར་དུ་ལེན་པ་དང་། བླངས་ཟིན་འཛིན་པ་དང་། མིང་གཟུགས་དང་རྣམ་ཤེས་ཕན་ཚུན་བརྟེན་པ་དང་།རྣམ་ཤེས་ཀྱི་ཟས་དང་། འདི་ནས་ས་གོང་མར་ཉིང་མཚམས་སྦྱོར་བའི་ཉོན་མོངས་དང་། གཟུགས་མེད་པ་དགེ་ཉོན་དུ་སྐྱེས་དུས་ཀྱི་དེའི་ས་པའི་རྣམ་སྨིན་དང་། ཟག་མེད་སྐྱེས་དུས་ཀྱི་འགྲོ་བ་དང་། སྲིད་རྩེར་ཅི་ཡང་མེད་སེམས་མངོན་དུ་བྱས་དུས་ཀྱི་འགྲོ་བ་དང་། ལུས་རིམ་གྱིས་དྲོད་ཡལ་གྱི་འཆི་བ་མི་རུང་བ་སྟེ།དགུའི་དང་པོ་ནི། ཀུན་གཞི་མེད་ན། ཉིང་མཚམས་སྦྱོར་བ་སྤྲེལ་བ་སྐྱེ་བའི་ལུས་ཡོངས་སུ་འཛིན་པ་མི་རུང་སྟེ། འདོད་པ་ནས་ཤི་བའི་ཡིད་བར་དོར་གནས་པའི་ཚེ་ཡིད་ཤེས་ཉོན་མོངས་ཅན་གྱིས་ཉིང་མཚམས་སྦྱོར་བ་་་་་སྦྲེལ་ཏེ།དེ་ཡང་ཡིད་ཤེས་ཉོན་མོངས་ཅན་དེ་བར་དོའི་སྲིད་པར་འགག་སྟེ།མ་འགག་ན་སྐྱེ་སྲིད་མི་རུང་བའི་ཕྱིར། དེ་འགག་པ་དང་དུས་མཉམ་དུ་རྣམ་ཤེས་མའི་མངལ་དུ་ཁུ་ཁྲག་དང་ལྷན་ཅིག་གྲུབ་སྟེ་གཅིག་ཏུ་འདྲེས་ནས་ནུར་156

ནུར་པོ་ཉིད་དུ་བརྒྱལ་བར་འགྱུར་ཏེ།ཇི་སྐད་དུ།ཀུན་དགའ་བོ། གལ་ཏེ་རྣམ་པར་ཤེས་པ་མའི་མངལ་དུ་མ་ཞུགས་ན། ནུར་ནུར་པོ་ཡང་ནུར་ནུར་པོ་ཉིད་དུ་འཆགས་པར་མི་འགྱུར་རོ། །ཞེས་སོ། །ཁྱེད་ལྟར་ན། ཡིད་ཤེས་གཉིས་ལྷན་ཅིག་མའི་མངལ་དུ་འཇུག་པར་འགྱུར་ཏེ། ཡིད་ཤེས་བརྒྱལ་བ་དེ་དང་། དེ་ལ་བརྟེན་པའི་ཡིད་ཤེས་གཞན་དགེ་མི་དགེ་སོགས་དང་མཚུངས་ལྡན་ཅན་་་་་་གཉིས་མའི་མངལ་དུ་འཇུག་པའི་ཕྱིར་རོ། །ཆད་དང་མཚམས་སྦྱོར་འདོད་ཆགས་བྲལ། །ཉམས་དང་འཆི་འཕོ་སྐྱེ་བ་རྣམས། །ཡིད་ཀྱི་རྣམ་ཤེས་ཁོ་ན་ཡིན།།ཞེས་དང་། སྐྱེ་བའི་སྲིད་པ་ཉོན་མོངས་ཅན། །ཞེས་ཡིད་ཤེས་ཉོན་མོངས་ཅན་གྱིས་སྐྱེ་བ་ལེན་ལ། དེ་དུས་རྣམ་སྨིན་མ་བསྒྲིབས་ལུང་མ་བསྟན་གྱི་ཤེས་པ་ཡང་ཡོད་དགོས་པས་སོ། །ངེད་ལྟར་ན། རྣམ་ཤེས་བརྒྱལ་བ་སྟེ་ཁུ་ཁྲག་དང་འདྲེས་པར་གྱུར་པ་དེ།ཡིད་ཤེས་མ་ཡིན་ཏེ།ཉིང་མཚམས་སྦྱོར་བའི་ཡིད་ཤེས་ནི། དུས་རྟག་ཏུ་སྐྱེ་སྲིད་ལ་དམིགས་པའི་ཉོན་མོངས་པ་ཅན་གྱི་གནས་ཡིན་ལ།འདི་རྣམ་སྨིན་ཡིན་པས་ཉོན་མོངས་ཅན་གྱི་གནས་མི་སྲིད་པའི་ཕྱིར་དང་།ཡིད་ཤེས་ཀྱི་དམིགས་པ་ཆོས་ལ་མི་དམིགས་པའི་ཕྱིར་རོ། །ཡང་། ཤེས་པ་བརྒྱལ་བ་དེ། ས་བོན་ཐམས་ཅད་པ་ཡིན་ནམ་དེ་ལ་བརྟེན་ནས་ས་བོན་ཐམས་ཅད་པ་འབྱུང་བ་ཡིན། དང་པོ་ལྟར་ན། དེ་ཉིད་ཀུན་གཞི་ཡིན་པས་མིང་ལ་མི་བརྩད། གཉིས་པ་ལྟར་ན། གནས་ཀྱི་དངོས་པོ་རྒྱུར་གྲུབ་པའི་རྣམ་ཤེས་དེ། ས་བོན་ཐམས་ཅད་པ་མ་ཡིན་ན། དེ་ལ་བརྟེན་པའི་འབྲས་བུར་གྱུར་པ་དེ་ས་བོན་ཐམས་ཅད་པར་མི་རུང་སྟེ། དགེ་མི་དགེར་སྐྱེ་ཞིང་མི་བརྟན་པའི་ཕྱིར་རོ། །དེས་ན་ཁུ་ཁྲག་དང་ལྷན་ཅིག་འདྲེས་པའི་རྣམ་ཤེས་བརྒྱལ་བའི་མིང་ཅན་དེ། ཀུན་གཞི་རྣམ་སྨིན་ཡིན་ནོ། །གཉིས་པ་ནི། དེ་མེད་ན། ཉིང་157

མཚམས་སྦྱོར་བ་སྦྲེལ་ཟིན་པ་རྣམས་ཀྱི་གཟུགས་ཅན་རྣམས་འཛིན་བྱེད་མི་་འཐད་དེ། དབང་ཤེས་རྣམས་ནི། གནས་སོ་སོར་ངེས་པ་ལས་སྐྱེས་པས་གང་ཤེས་པ་སྐྱེས་པ་དེ་ཟིན་ཡང་གཞན་མ་ཟིན་པས་རུལ་བ་སོགས་སུ་གྱུར་ཅིང་།ཡིད་ཤེས་ནི། དབང་པོ་གཟུགས་ཅན་ལ་མི་བརྟེན་པས་འཛིན་བྱེད་དུ་མི་འཐད་ལ། འཛིན་བྱེད་ཡིན་ཡང་མི་བརྟན་པའི་ཕྱིར་སྙོམས་འཇུག་གཉིས་ཀྱི་གནས་སྐབས་ན་མེད་པས་ཤི་རོ་བཞིན་འགྱུར་རོ། །དེའི་ཚེ་ལུས་ཀྱི་དབང་པོས་ཁོག་པ་ལ་ཁྱབ་པའི་ཕྱིར་ཟིན་ནོ། །ཞེ་ན། དེ་མི་འཐད་དེ། དེ་གཟུང་བྱ་ཡིན་གྱི། འཛིན་བྱེད་མ་ཡིན་ལ། ཡིན་ན། དེ་མ་ཟིན་པར་ཐལ་བའི་ཕྱིར་དང་།རྣམ་ཤེས་མེད་པའི་དབང་པོ་གཟུགས་ཅན་མི་རུང་བའི་ཕྱིར་ཏེ། ཚེ་དང་དྲོད་དང་རྣམ་པར་ཤེས། །འདི་དག་གང་ཚེ་ལུས་འདོར་ཞིང་། །བོར་ནས་དེ་དེས་འཇུག་པ་ནི། །དཔེར་ན་ཤིང་ལ་སེམས་མེད་བཞིན། །ཞེས་སོ། །ལས་ཀྱི་འཕེན་པའི་དབང་གིས་གནས་པའང་མ་ཡིན་ཏེ། ལས་ཀྱི་འཕེན་པ་ཡོད་ཀྱང་རྣམ་ཤེས་མེད་ན།དབང་པོ་མེད་དེ།ཤི་བའི་རོ་བཞིན།ཀུན་གཞི་ཡོད་ན།དབང་པོ་གནས་དང་བཅས་པ་ཟིན་པས་གསོན་ལུས་སུ་འཐད་དེ།ཇི་སྐད་དུ།ཀུན་གཞི་རྣམ་པར་ཤེས་པ་ནི།ཁོག་པ་ཐམས་ཅད་ལ་ཁྱབ་པའོ།།ཞེས་སོ།།གསུམ་པ་ནི།རྒྱུད་གཅིག་ལ་རྣམ་ཤེས་དང་མིང་གཟུགས་གཉིས་མདུང་ཁྱིམ་ལྟར་གཅིག་ལ་གཅིག་བརྟེན་གྱི་ཚུལ་གྱིས་གནས་པར་མི་འགྱུར་ཏེ།མིང་ནི།འདུ་ཤེས་སོགས་ཀྱི་ཕུང་པོ་བཞི་ཡིན་ལ།གཟུགས་ནི།ནུར་ནུར་པོ་སོགས་ཏེ།དེ་གཉིས་ཀྱི་རྐྱེན་སྐད་ཅིག་མ་གཅིག་ནས་གཅིག་ཏུ་རྒྱུན་མི་འཆད་པར་འཇུག་པའི་རྣམ་ཤེས་ནི།ཀུན་གཞི་མེད་པས་མི་འཐད་དོ།།འདོད་ན།རྣམ་པར་ཤེས་པའི་རྐྱེན་གྱིས་མིང་དང་གཟུགས།མིང་དང་གཟུགས་ཀྱི་རྐྱེན་གྱིས་ཀྱང་རྣམ་པར་ཤེས་པའོ།།158

ཞེས་པ་དང་འགལ་ལོ། །བཞི་པ་ནི། སྙོམས་འཇུག་གཉིས་དང་འདུ་ཤེས་མེད་པའི་སྐབས་ན་རྣམ་ཤེས་ཀྱི་ཟས་མེད་པར་འགྱུར་ཏེ།རྣམ་ཤེས་མེད་པའི་ཕྱིར།སྙོམས་འཇུག་གི་སེམས་སེམས་བྱུང་འགོག་པ་ནི། ཟས་སུ་མི་རུང་སྟེ། ཟས་བཞིར་ངེས་པའི་ཕྱིར། འདོད་ན། ལུས་རུལ་བ་སོགས་སུ་འགྱུར་ཏེ། ཉེ་བར་བླངས་པའི་སྒོ་ནས་རྟེན་ལ་ཕན་འདོགས་པར་བྱེད་པ་ལུས་བླངས་པ་མི་་་་་་་འབྲུལ་བར་བྱེད་པའི་ཟས་མེད་པའི་ཕྱིར་རོ།།ལྔ་པ་ནི།འདི་ནས་ཤི་སྟེ་ཁམས་གོང་དུ་སྐྱེ་བ་ན། ཡིད་ཤེས་ཁམས་གོང་གི་ས་པའི་ཉོན་མོངས་ཅན་མཉམ་པར་མ་བཞག་པའི་སེམས་ཀྱིས་ཁམས་གོང་མར་ཉིང་མཚམས་སྦྱོར་བ་སྦྲེལ་་བ་མི་འཐད་པར་འགྱུར་ཏེ།འདོད་པའི་ཚོགས་དྲུག་ནི།ཁམས་གོང་གི་ས་པའི་མཉམ་པར་མ་བཞག་པའི་སེམས་ཉོན་མོངས་ཅན་གྱི་ས་བོན་དང་མི་ལྡན་ལ།དེའི་ས་བོན་དང་ལྡན་པ་གཞན་ཡང་མེད་པའི་ཕྱིར་རོ། །ཀུན་གཞི་ལ་ཐོག་མ་མེད་པ་ནས་དེའི་ས་པའི་སེམས་ཀྱི་བག་ཆགས་ཡོད་པས་དེ་ལས་ཉོན་མོངས་སྐྱེས་ནས་སྐྱེ་བ་ལེན་ནོ། །དྲུག་པ་ནི། གཟུགས་མེད་དུ་སྐྱེས་པའི་སྙོམས་འཇུག་ལ་རོ་མྱང་བ་ཉོན་མོངས་ཅན་གྱི་སེམས་དང་།དགེ་བའི་སེམས་སུ་སྐྱེས་པ་ནི།སེམས་དེ་གཉིས་ཀྱི་རྟེན་རྣམ་སྨིན་གྱི་ཤེས་པ་མེད་པར་འགྱུར་ཏེ། ཉོན་མོངས་ཅན་དང་། དགེ་བའི་སེམས་སེམས་བྱུང་ནི། རྣམ་སྨིན་མ་ཡིན་ལ། ཤེས་པ་གཞན་ཡང་དེ་དུས་མེད་པས་སོ། །འདོད་ན། སེམས་དེ་གཉིས་ཀྱི་ས་བོན་མེད་ཅིང་གཞི་མེད་པས་གང་ལས་འབྱུང་ཞིང་གང་ལ་བརྟེན་ནས་འཇུག་པར་་་་་འགྱུར་ཏེ། ས་བོན་(མེད་ཀྱང་འབྱུང་ན། དགྲ་བཅོམ་པ་ལའང་ཉོན་མོངས་འབྱུང་བར་ཐལ་བའི་ཕྱིར་རོ།།དེར་ནི་རིས་དང་སྲོག་ལ་ཡང་།།སེམས་ཀྱི་རྒྱུད་ནི་རྟེན་པར་བྱེད།།ཅེས་པ་ཡིན་ནོ།།ཞེ་ན།དེའང་རྫས་སུ་མེད་དོ།།ཞེས་མདོ་སྡེ་159

པས་བཀག་ཟིན་ཏོ། །བདུན་པ་ནི། གཟུགས་མེད་དུ་འཇིག་རྟེན་ལས་འདས་པའི་སེམས་སྐྱེས་པའི་ཚེ། དེའི་ས་པའི་འགྲོ་བ་མེད་པར་འགྱུར་ཏེ། ཟག་མེད་ལས་གཞན་འཇིག་རྟེན་པའི་སེམས་སོགས་རྣམ་སྨིན་གང་ཡང་མེད་པའི་ཕྱིར།འདོད་ན། འབད་མེད་དུ་མྱ་ངན་ལས་འདའ་བར་འགྱུར་རོ། །བརྒྱད་པ་ནི།སྲིད་རྩེར་སྐྱེས་པ་ལ་དེའི་ས་པའི་ལམ་མེད་པས་ཅི་ཡང་མེད་པའི་སེམས་ལས་ཟག་མེད་སྐྱེས་པ་ན། སྲིད་རྩེ་དང་ཅི་ཡང་གི་འགྲོ་བ་གཉིས་ཀ་ལྡོག་པར་འགྱུར་ཏེ། ཟག་མེད་འགྲོ་བར་མི་གཏོགས་ཏེ། ཁམས་གསུམ་དུ་མི་གཏོགས་ཤིང་འགྲོ་བའི་གཉེན་པོ་ཡིན་པའི་ཕྱིར་རོ། །དེའི་རྟེན་ཡང་སྲིད་རྩེའི་འགྲོ་བ་ཡིན་ཏེ།དེའི་སེམས་མེད་པའི་ཕྱིར། ཅི་ཡང་གི་འགྲོ་བ་མ་ཡིན་ཏེ། ཟག་བཅས་མིན་པའི་ཕྱིར། མྱང་འདས་ཀྱི་འགྲོ་བར་ཡང་མི་རུང་སྟེ། དེ་འགྲོ་བ་མ་ཡིན་པའི་ཕྱིར་རོ།།དགུ་པ་ནི།ལུས་ཀྱི་སྟོད་སྨད་ནས་རིམ་གྱིས་དྲོད་ཚོར་ཡལ་ནས་འཆི་བ་མི་རུང་བར་འགྱུར་ཏེ།དབང་ཤེས་ལྔས་དོར་བས་དྲོད་ཚོར་གཏོང་ན།ཡན་ལག་གང་ལ་དབང་ཤེས་མི་སྐྱེ་བའི་ཡན་ལག་དེ་ལ་དྲོད་ཚོར་མེད་པར་་འགྱུར་ཞིང་།ཡིད་ནི།ལུས་ལ་བརྟེན་པ་མ་ཡིན་ཞིང་།ཡོད་ཙམ་གྱིས་མི་འདོར་ན་སྲོག་ཐ་མ་འཆད་པོར་ཡང་མི་འདོར་བར་འགྱུར་ལ། གཞན་ཡང་། སེམས་མེད་གཉིད་སོགས་ན། དྲོད་ཚོར་དོར་ནས་འཆི་བར་འགྱུར་རོ། །འདོད་ན།དགེ་བ་བྱེད་པ་སྨད་དམ། མི་དགེ་བ་བྱེད་པ་བསྟོད་ནས་དྲོད་ཚོར་བསྡུས་ནས་འཆི་བས་བསལ། ཀུན་གཞི་ཡོད་ན། ཡན་ལག་གང་ལས་ཀུན་གཞི་ཡོད་པའི་ལས་ཟད་ནས་ཀུན་གཞི་དང་བྲལ་བ་ན། དྲོད་ཡལ་ཞིང་ཚོར་བ་མེད་པར་འགྱུར་ལ།ལུས་རིལ་པོ་དང་བྲལ་ན།རིལ་པོའི་དྲོད་ཚོར་མེད་པར་འགྱུར་ཏེ། འདི་ལུས་བེམ་པོར་ཁས་བླངས་པའི་ལུགས་སོ། །སེམས་ཙམ་ལྟར་ན། ཀུན་160

གཞིའི་ལུས་མཐའ་དག་བདག་ཏུ་སྣང་བའི་ཚེ་ན། གསོན་ལུས་ཕྱོགས་གཅིག་བདག་ཏུ་སྣང་།གཞན་ཕྱིར་སྣང་བ་ན། ཕྱིར་སྣང་བ་མ་ཟིན་པ་ཡིན་པས་དྲོད་ཚོར་གཏོང་གི ཡིད་ཤེས་དང་བྲལ་བས་མ་ཡིན་ནོ། །གཉིས་པ་ལ་གཉིས་ཏེ།འཇིག་རྟེན་པའི་དང་། འདས་པའི་རྣམ་བྱང་མི་རུང་བའི་དང་པོ་ནི། འདོད་པ་ལས་འདོད་ཆགས་དང་མ་བྲལ་བ་གཟུགས་ན་སྤྱོད་པའི་སེམས་མ་ཐོབ་་་་པས།དེའི་ས་པའི་དགེ་སེམས་ཀྱིས་འདོད་ཆགས་དང་བྲལ་བའི་ཕྱིར།སྦྱོར་བ་ན།འདོད་པའི་སྦྱོར་བྱུང་གི་སེམས་དེ།གཟུགས་ཀྱི་ས་བོན་ཅན་དུ་མི་རུང་སྟེ།དེ་དང་ལྷན་ཅིག་སྐྱེ་འགག་མེད་པས་དེས་བསྒོས་པ་མེད་པའི་ཕྱིར་གཟུགས་ཀྱི་སེམས་འདས་པ་ཚེ་རབས་དུ་མར་སེམས་གཞན་གྱིས་བར་དུ་ཆོད་པ་དེ་་་ཡང་དེའི་ས་བོན་དུ་མི་རུང་སྟེ།འདས་ནས་མེད་པའི་ཕྱིར་རོ།།དེ་ལས་གཞན་ཡང་དེའི་ས་བོན་ཅན་མེད་པས་དེ་ས་བོན་མེད་པར་སྐྱེ་བར་འགྱུར་རོ། །དེས་ན་གཟུགས་ཀྱི་སེམས་ཀྱི་ས་བོན་ཅན་ཀུན་གཞི་གཅིག་ནས་གཅིག་ཏུ་བརྒྱུད་དེ་འོངས་པ་དེ་ནི། སྐལ་མཉམ་གྱི་རྒྱུ་ཡིན་པའི་ཕྱིར་སེམས་དེའི་རྒྱུའི་རྐྱེན་ཡིན་ལ། འདོད་པའི་དགེ་བ་སྦྱོར་བྱུང་ནི། ས་བོན་གསོ་བར་བྱེད་པས་བདག་རྐྱེན་ཡིན་ནོ།།གཉིས་པ་ལ།ཡང་དག་ལྟ་བའི་ས་བོན་དང་།འགོག་སྙོམས་རྣམ་ཤེས་ཅན་དུ་དང་།གནས་འགྱུར་མི་རུང་བ་གསུམ་གྱི་དང་པོ་ལ།དངོས་དང་།རྩོད་སྤང་གཉིས་ལས། དང་པོ་ནི།མདོ་ལས། གཞན་གྱི་སྒྲ་དང་། སོ་སོ་རང་གི་ཚུལ་བཞིན་ཡིད་བྱེད་པ་ལ་བརྟེན་ནས་དེའི་རྒྱུ་ལས་ཡང་དག་པའི་ལྟ་བ་་་་་་འབྱུང་ངོ་། །ཞེས་པ་ལ། གཞན་གྱི་སྒྲ་ལས་ཡིད་བྱེད་དེས་རྣམ་ཤེས་སམ། ཡིད་ཤེས་སམ།དེ་གཉིས་ཀ་ལ་ས་བོན་བསྒོ།རྣམ་ཤེས་ལ་མིན་ཏེ།ཆོས་དེ་དག་ཚུལ་བཞིན་ཡིད་ལ་བྱེད་པ་ན་དེ་འབྱུང་བས་སོ། །ཡིད་ཤེས་ལ་བསྒོ་ན། དེའང་དེ་161

ལས་གཞན་པའི་རྣམ་ཤེས་རྣམ་པར་གཡེང་བས་བར་དུ་ཆོད་པས་ཚུལ་་་་་་་་བཞིན་ཡིད་ལ་བྱེད་པ་དང་མཚུངས་ལྡན་གྱི་སེམས་སྐྱེ་བའི་ཚེ་བག་ཆགས་་་་བསྒོས་པའི་ཡིད་ཤེས་དེ་འདས་ནས་རིང་དུ་སོང་བའི་ཕྱིར་རོ། །ཡང་། ཚུལ་བཞིན་ཡིད་ལ་བྱེད་དང་མཚུངས་ལྡན་གྱི་འཇིག་རྟེན་པའི་སེམས་ཀྱང་ཡང་་དག་པའི་ལྟ་བ་དང་། མཚུངས་ལྡན་གྱི་འཇིག་རྟེན་ལས་འདས་པའི་སེམས་དང་ནམ་ཡང་ལྷན་ཅིག་སྐྱེ་འགག་བྱས་པ་མེད་པས། དེས་བག་ཆགས་མ་བསྒོས་པའི་ཕྱིར་དེའི་ས་བོན་དུ་མི་རུང་སྟེ། ཚུལ་བཞིན་ཡིད་ལ་བྱེད་པ་དང་མཚུངས་ལྡན་གྱི་འཇིག་རྟེན་པའི་སེམས་དེ་ལ་ཐོས་པའི་བག་ཆགས་ཀྱིས་་་་་འདས་པའི་རྣམ་བྱང་གི་ས་བོན་ཡོངས་སུ་འཛིན་པར་མི་རིགས་པའི་ཕྱིར་རོ། །ཁ་ཅིག དང་པོས་ཚུལ་བཞིན་ཡིད་བྱེད་ཆོས་མཆོག་གི་ས་བོན་མེད་པས་མེད་ལ། གཉིས་པས་དེ་ལ་ཡང་དག་ལྟ་བ་མཐོང་ལམ་གྱི་ས་བོན་མེད་པས་རིམ་བཞིན་བདག་རྐྱེན་དང་།རྒྱུའི་རྐྱེན་འགོག་པའོ།།ཟེར་རོ།།སྒྲ་ལས་ཡིད་བྱེད་ནི།ཐོས་པ་ཡིན་ལ། ཚུལ་བཞིན་ཡིད་བྱེད་ནི། འཇིག་རྟེན་པའི་བསྒོམས་བྱུང་སྟེ།དེའི་བག་ཆགས་ལས་དེ་བྱུང་བ་འགོག་པ་དང་པོ། དེ་ལ་ཡང་དག་པའི་ལྟ་བ་འདས་པའི་རྣམ་བྱང་གི་ས་བོན་འགོག་པ་གཉིས་པའོ་སྙམ་མོ།།གཉིས་པ་ནི།འོ་ན། ཀུན་གཞི་ནི། ཀུན་ནས་ཉོན་མོངས་ཀྱི་རྒྱུ་ཡིན་པས་དེའི་གཉེན་པོ་འདས་པའི་རྣམ་བྱང་གི་ས་བོན་དུ་མི་རུང་ཞིང་། འདས་པའི་སེམས་མ་འདྲིས་པ་ཡིན་པས་དེས་བསྒོས་པའི་བག་ཆགས་མེད་ན། འདས་པའི་རྣམ་བྱང་ས་བོན་གང་ལས་འབྱུང་ཞེ་ན། འདས་པའི་སེམས་ཀྱིས་བསྒོས་པའི་ས་བོན་མེད་མོད་ཀྱི། ཆོས་དབྱིངས་སྒྲིབ་གཉིས་ཀྱིས་ཤིན་ཏུ་དག་པའི་རྒྱུ་མཐུན་པ་བརྟན་པའི་ཆོས་ཐོས་པའི་བག་ཆགས་ཀྱི་ས་བོན་ཀུན་གཞི་ལ་ཡོད་པ་དེ་་162

ལས་འབྱུང་ངོ་། །འོ་ན། ཐོས་པའི་བག་ཆགས་དེ་ཀུན་གཞིའི་ངོ་བོ་ཡིན་ན།དེའི་ས་བོན་དུ་མི་རུང་ལ། མ་ཡིན་ན། དེའི་གནས་གཞན་གང་ཡོད་ཅེ་ན།སངས་རྒྱས་ཀྱི་བྱང་ཆུབ་ལ་བརྟེན་ནས་ཐོས་པའི་བག་ཆགས་དེ།གནས་ཏེ།རྒྱུ་གང་ལ་འཇུག་པ་དེ། ལྷན་ཅིག་པའི་ཚུལ་གྱིས་ཀུན་གཞི་ལ་འཇུག་སྟེ། ཆུ་དང་འོ་མ་བཞིན་ནོ།།ཁ་ཅིག བྱང་ཆུབ་གནས་སུ་འདོད།ཁ་ཅིག ཀུན་གཞི་གནས་སུ་འདོད་དེ།ཕྱི་མ་བཟང་ངོ་།།དེ་ཀུན་གཞི་ནི་མ་ཡིན་ཏེ།དེའི་གཉེན་པོའི་ས་བོན་ཡིན་པས་སོ།།དེ་ལ་ཐོས་བསམ་སྒོམ་གསུམ་མམ།རེ་རེ་ལ་ཆུང་འབྲིང་ཆེ་གསུམ་སྔ་མ་ལ་བརྟེན་ནས་ཕྱི་མར་འགྱུར་ཞིང་། དེ་ཆོས་སྐུ་དང་འདས་པའི་སེམས་ཀྱི་ས་བོན་ནོ།།དེས་འདས་པའི་སེམས་མ་བྱུང་ཡང་ཉོན་མོངས་དང་།ངན་འགྲོ་དང་། ཉེས་སྤྱོད་ཀྱི་གཉེན་པོ་དང་། སངས་རྒྱས་བྱང་སེམས་དང་ཕྲད་པའི་རྒྱུའོ། །བྱང་སེམས་ལས་དང་པོ་པའི་འཇིག་རྟེན་པ་ཡིན་ཡང་ཆོས་ཀྱི་སྐུར་བསྡུས་པ་དང་། ཉན་རང་རྣམས་ཀྱི་རྣམ་གྲོལ་གྱི་ལུས་སུ་བསྡུས་པ་ཡིན་གྱི། ཀུན་གཞི་མ་ཡིན་ཏེ། དེ་ཆུང་འབྲིང་ཆེན་པོར་འཕེལ་བས་རིམ་གྱིས་ཀུན་གཞི་འབྲི་ཞིང་གནས་འགྱུར་ཏེ། གནས་ཐམས་ཅད་གྱུར་པ་ན་ཀུན་གཞི་ས་བོན་མེད་ཅིང་ས་བོན་ཐམས་ཅད་སྤངས་པ་ཡིན་ནོ། །དེ་གཉིས་ལྷན་ཅིག་གནས་བཞིན་འཕེལ་འགྲིབ་ཏུ་འགྱུར་བ་ནི། ངང་པས་ཆུ་ལས་འོ་མ་འཐུང་བ་ལྟ་བུ་དང་། འཇིག་རྟེན་པའི་འདོད་ཆགས་དང་བྲལ་བ་ན། མཉམ་གཞག་མ་ཡིན་པའི་སའི་བག་ཆགས་འགྲིབ་སྟེ། མཉམ་གཞག་གི་སར་བག་ཆགས་འཕེལ་ནས་གནས་གྱུར་པ་བཞིན་ནོ། །གཉིས་པ་ནི། འགོག་པ་ལ་སྙོམས་པར་ཞུགས་པའི་ལུས་རྣམ་ཤེས་དང་བྲལ་བར་འགྱུར་ཏེ། རྣམ་ཤེས་གཏན་ནས་མེད་པའི་ཕྱིར། འདོད་ན། འགོག་པ་ལ་སྙོམས་པར་ཞུགས་པ་ནི། ལུས་ཀྱི་འདུ་163

བྱེད་འགག་པ་ཡིན་ཞེས་པ་ནས་དབང་པོ་དག་མ་གྱུར་པ་ཡིན་ཞིང་རྣམ་པར་ཤེས་པ་ལུས་དང་མ་བྲལ་བ་ཡིན་ནོ།།ཞེས་པས་བསལ་ལོ།།གལ་ཏེ་སྙོམས་པར་ཞུགས་པས་གཉེན་པོ་སྐྱེས་ནས་ཞི་ཡང་རྟོག་པ་སྐྱེས་ནས་ཡང་འབྱུང་བ་ལ་་་དགོངས་སོ།།ཞེ་ན།མ་ཡིན་ཏེ།ཀུན་གཞིའི་གཉེན་པོར་འགོག་སྙོམས་མི་སྐྱེ་སྟེ།དེ་ནི་དམིགས་རྣམ་ཡོངས་སུ་ཆད་པས་མ་ཞི་བའི་ཚོར་འདུ་ཅན་གྱི་གཉེན་་་པོར་སྐྱེ་བ་ཡིན་གྱི། ཀུན་གཞི་དམིགས་རྣམ་ཡོངས་སུ་མ་ཆད་པས་རྣམ་རིག་ཡོངས་སུ་མི་གསལ་བའི་ཕྱིར་མ་ཞི་བ་ཉིད་དུ་ཡོངས་སུ་མི་སྤྱོད་པས་སོ། །ཡང་། དེ་ལས་ལངས་ནས་རྣམ་ཤེས་མི་སྐྱེ་བར་འགྱུར་ཏེ། དེ་དུས་རིག་པ་གཏན་མེད་པའི་ཕྱིར། རྣམ་སྨིན་གྱི་ཤེས་པ་རྒྱུན་ཆད་པ་ཉིང་མཚམས་སྦྱོར་བ་མ་གཏོགས་པ་མངོན་པར་འགྲུབ་པ་མེད་པའི་ཕྱིར་རོ། །ཁ་ཅིག སྙོམས་པར་འཇུག་སེམས་ཀྱིས་དེ་མ་ཐག་རྐྱེན་བྱས་ནས་སྐྱེའོ། །ཞེ་ན།བྱ་གག་ཤི་ནས་སྐད་འབྱིན་པར་འགྱུར་རོ།།ཁ་ཅིག དེ་དུས་ཡིད་ཀྱི་རྣམ་ཤེས་ཡོད་པས་སྐྱོན་མེད་དོ།།ཞེ་ན།འོ་ན།དེ་འགོག་སྙོམས་མིན་པར་འགྱུར་ཏེ།མ་ཞི་བའི་ཚོར་འདུ་མ་འགགས་པའི་ཕྱིར། དེ་གཉིས་འགོག་པས་སྙོམས་འཇུག་ཏུ་བརྗོད་པས་སོ། །ཀུན་གཞི་ལ་མི་མཚུངས་ཏེ། ཞི་བའི་ཕྱིར། ཡང་། དེའི་དམིགས་རྣམ་ཅི།དམིགས་རྣམ་ཡོངས་སུ་མ་ཆད་པའོ། །ཞེ་ན། འོ་ན། དེ་ཡིད་ཤེས་མིན་པར་འགྱུར་ཏེ། དེའི་དམིས།ས་རྣམ་མི་དམིགས་པའི་ཕྱིར། དམིགས་རྣམ་མེད་པའི་རྣམ་ཤེས་མེད་པའི་ཕྱིར་རོ། །ཡང་། དགེ་རྩ་མ་ཆགས་སོགས་དང་མཚུངས་ལྡན་དུ་ཐལ་ཏེ། དགེ་སེམས་ཡིན་པས་སོ། །མི་དགེ་བ་ནི། མ་ཡིན་ཏེ། འདོད་ཆགས་དང་བྲལ་བས་མི་དགེ་བའི་རྩ་བ་ཐམས་ཅད་སྤངས་པས་སོ། །ལུང་མ་བསྟན་མིན་ཏེ། འདི་འགོག་པ་བཞིན་དུ་དགེ་བ་ཡིན་པས་སོ། །ངོ་བོ་ཉིད་ཀྱིས་164

དགེ་བ་མིན་ཏེ། མཚུངས་པར་ལྡན་པས་དེ་དང་ལྡན། །ཞེས་པ་དང་འགལ་ཞིང་། གཞན་ཡང་དེ་བཞིན་དུ་འགྱུར་བས་སོ། །འདོད་ན། མ་ཆགས་སོགས་རེག་པ་མེད་པར་མི་འབྱུང་ལ།རེག་པ་ཡོད་ན།ཚོར་འདུའང་ཡོད་པས་འགོག་སྙོམས་སུ་མི་འཐད་དེ།མི་མཐུན་ཕྱོགས་ཡོད་ན་གཉེན་པོ་མེད་པས་སོ།།ཡང་།ཡིད་ཤེས་ཡོད་ན།ཚོར་འདུ་འབྱུང་བར་ཐལ་ཏེ།རེག་པ་དམིགས་པས་སོ ཇི་སྐད་དུ། ཡིད་དང་ཆོས་ལ་བརྟེན་ནས་ཡིད་ཀྱི་རྣམ་པར་ཤེས་པ་དང་། གསུམ་ཡང་དག་པར་འདུས་པའི་རེག་པ་དང་། ལྷན་ཅིག་སྐྱེས་པའི་ཚོར་བ་དང་།འདུ་ཤེས་དང་སེམས་པ་སྐྱེའོ།།ཞེས་མ་གསུངས་སམ།དེས་ན་གསུམ་མ་འདུས་པའི་ཡིད་ཤེས་ཇི་ལྟར་ཡོད། འདུ་ཤེས་རེག་པ་ཡོད་ཅིང་། དེ་ཡོད་ན། ཚོར་འདུའང་ཡོད་པས་ཚོར་འདུ་འགོག་པར་འགལ་ལོ། །ཁོ་ན་རེ། ཚོར་བའི་རྐྱེན་གྱིས་སྲེད་པ་ཞེས་གསུངས་ཀྱང་དགྲ་བཅོམ་གྱི་ཚོར་བ་སྲེད་པའི་རྐྱེན་མ་ཡིན་པ་བཞིན་རེག་པ་ཐམས་ཅད་ཚོར་བའི་རྐྱེན་མ་ཡིན་ནོ།།ཞེ་ན།མི་མཚུངས་ཏེ།མ་རིག་པའི་འདུས་ཏེ་རེག་པ་ལས་བྱུང་བའི་ཚོར་བ་ལ་བརྟེན་ནས་སྲིད་པ་་འབྱུང་ངོ་། །ཞེས་ཁྱད་པར་ཕྱེ་སྟེ་གསུངས་ལ། རེག་པ་ཁྱད་པར་དུ་ཕྱེ་བ་མེད་ཅིང་། དགྲ་བཅོམ་པས་སྲེད་པ་རྩ་བ་ནས་བཅད་ལ། སྙོམས་འཇུག་གིས་ཚོར་འདུ་མ་བཅད་པས་སོ། །ཁོ་ན་རེ། ནུས་པ་ཚོགས་པ་ནི། འདུས་པ་ཡིན་ལ།གསུམ་པོ་དེ་ནི་ཚོར་འདུ་སྐྱེད་པའི་ཆེད་དུ་ནུས་པ་འདུས་པ་མ་ཡིན་ཏེ། དེ་སུན་འབྱིན་པས་དེ་བསལ་བའི་ཕྱིར་རེག་པ་མིན་ནོ། །ཞེའོ། །འོ་ན་དེ་སེམས་དགེ་བར་འགལ་ཏེ། དགེ་སེམས་ལ་ཏིང་ངེ་འཛིན་ལས་སྐྱེས་པའི་ཤིན་ཏུ་སྦྱངས་པའི་མཚན་ཉིད་ཅན་གྱི་ཚོར་བའི་རྒྱུ་རེག་པ་ཡོད་པས་ཆོར་འདུ་ཡང་ཡོད་པར་འགྱུར་རོ། །ཚོར་འདུ་སུན་འབྱིན་པས་འགག་གི རེག་པ་མི་འགག་165

སྙམ་ན། འོ་ན་འདུ་ཤེས་མེད་པའི་སྙོམས་འཇུག་ཏུ་ཡང་འདུ་ཤེས་རྒྱུན་ཆད་པ་ཙམ་དུ་འགྱུར་ཏེ། དེ་སུན་འབྱིན་པས་སོ། །སུན་འབྱིན་པ་དེའི་མཐུས་མཉམ་པར་བཞག་པར་འགྱུར་གྱི།འགོག་པར་མི་འགྱུར་རོ།།ཅི་སྟེ་སེམས་བྱུང་མེད་པའི་སེམས་ཙམ་ཞིག་ཡོད་དོ།།ཞེ་ན།དེ་མི་རུང་སྟེ།དགེ་སེམས་ལ་སེམས་པ་དང་། དད་སོགས་འབྱུང་བར་འགྱུར་ཏེ། རྟེན་སེམས་ལ་བརྟེན་པ་སེམས་བྱུང་དབྱེར་མི་རུང་བའི་ཕྱིར། འབྱུང་བ་དང་འབྱུང་འགྱུར་བཞིན། སེམས་པ་དང་དད་པ་སོགས། ཀུན་འགྲོ་དང་དགེ་བའི་ས་མང་པོ་པ་ཡིན་པས། དགེ་བ་མེད་པས་དགེ་སེམས་མེད་པའི་ཕྱིར་རོ། །ཇི་སྐད་དུ། སེམས་ལས་བྱུང་བ་མེད་པ་ཡི།།སེམས་ནི་ནམ་ཡང་མི་འབྱུང་སྟེ།།ཉི་མ་དང་ནི་འོད་ཟེར་བཞིན།།དེ་དག་ཉིད་ཀྱང་ལྷན་ཅིག་འབྱུང་། །ཞེས་སོ། །གཞན་ཡང་། སེམས་དེ་དགེ་མི་དགེ་ལུང་མ་བསྟན་གང་ཡིན། དགེ་བ་ཡིན་ན། དགེ་བའི་རྩ་བ་མ་ཆགས་སོགས་དང་མཚུངས་ལྡན་དུ་འགྱུར་ཏེ། སེམས་དགེ་བ་ཡིན་པས་སོ། །དེ་མ་ཐག་རྐྱེན་དགེ་བས་འཕངས་པའི་ཕྱིར་དགེ་བའོ། །སྙམ་ན། མ་ངེས་ཏེ། དགེ་བའི་མཇུག་ཐོགས་སུ་སེམས་གསུམ་སྐྱེ་བའི་ཕྱིར་དང་། དགེ་བས་དགེ་བ་འཕེན་པར་ངེས་ན། དེ་ལྡོག་པའི་རྒྱུ་མི་རུང་བའི་ཕྱིར་དང་། དེ་ནི་མི་དགེ་བ་ལ་ཡང་མཚུངས་པས་སོ།།ཉོན་མོངས་ཅན་ཡིན་ན།ཉོན་མོངས་དང་མཚུངས་ལྡན་དུ་འགྱུར་ཏེ།ཉོན་མོངས་ཅན་ཡིན་པའི་ཕྱིར།ལུང་མ་བསྟན་ཡིན་ན། དེ་ནི་བཞིར་ངེས་ལ།རྣམ་པར་སྨིན་པར་མི་རིགས་ཏེ། འདོད་པ་ན་སྤྱོད་པའི་རྣམ་སྨིན་སྲིད་རྩེའི་སེམས་ཀྱི་མཇུག་ཐོགས་པར་མི་རིགས་ཏེ། ས་འོག་མ་གཞན་བདུན་གྱིས་བར་ཆོད་པས་སོ།།སྙོམས་འཇུག་དེ།འདོད་པ་ན་སྤྱོད་པར་འགྱུར་ཏེ།དེའི་ས་པའི་སེམས་འདོད་སེམས་ཡིན་པའི་ཕྱིར། ཀུན་གཞི་ནི། དེའི་ས་པ་མིན་པས་མི་166

མཚུངས་ཏེ། འགོག་ལ་དེ་ཡི་ས་སེམས་མེད། །དེས་ན་དེ་ནི་གཞན་ཞིག་ཡིན། །ཞེས་སོ། །དེའི་མཇུག་ཐོགས་སུ་མི་གཡོ་བ་ལ་སོགས་པའི་སེམས་མི་སྐྱེ་བར་འགྱུར་ལ།འདོད་ན།འགོག་པ་ལས་ལངས་པ་རེག་པ་དུ་ཞིག་ལ་རེག་ལགས།གསུས་པོ་ཆེ། ཆེན་པོ་གསུམ་ལ་སྟེ། མི་གཡོ་བ་དང་། ཅི་ཡང་མེད་པ་དང་།མཚན་མ་མེད་པ་ལའོ།།ཞེས་པས་གསལ་ལོ།།སྲིད་རྩེ་ས་པ་རྣམས་ཀྱི་སེམས་ནི།འདོད་པར་སྐྱེས་པར་མི་རིགས་ཏེ།མི་གཡོ་བའི་ལས་འདོད་ཁམས་སུ་མི་སྨིན་པས་སོ། །རྣམ་སྨིན་ནི། ཅི་དགར་བྱར་མེད་ལ། སྙོམས་འཇུག་ཅི་དགར་བྱར་ཡོད་པ་དང་འགལ་ལོ། །སྤྱོད་ལམ་པ་དང་། བཟོའི་གནས་པ་དང་། སྤྲུལ་པ་བའི་སེམས་སུ་མི་རུང་སྟེ།དེའི་ཚེ་སྤྱོད་ལམ་ལ་སོགས་པའི་སེམས་མངོན་པར་འདུ་བྱེད་པ་མེད་པའི་ཕྱིར་རོ། །ཡོད་ན། རེག་པ་ཡོད་པར་འགྱུར་ཞིང་། དེ་རྣམས་གང་ཡང་མིན་པའི་ལུང་མ་བསྟན་སེམས་མེད་ཅིང་། ཡོད་ཀྱང་རྣམ་གཡེང་ཡིན་པས་དེའི་ཚེ་མི་འཐད་དོ།།ཡང་།དེར་ལུས་ཀྱི་འདུ་བྱེད་ནས་ཡིད་ཀྱི་འདུ་བྱེད་ཀྱི་བར་དུ་འགག་པར་བཤད་ལ། དེ་ལ་ལུས་ཀྱི་འདུ་བྱེད་ནི།དབུགས་འབྱུང་བ་དང་རྔུབ་པའོ། །ངག་གི་འདུ་བྱེད་ནི། རྟོག་པ་དང་དཔྱོད་པའོ། །ཡིད་ཀྱི་འདུ་བྱེད་ནི། སེམས་པ་དང་འདུ་ཤེས་སོ། །ཞེས་གསུངས་པས་ཡིད་ཀྱི་འདུ་བྱེད་འགག་པས་ཡིད་འཇུག་པར་མི་འགྱུར་ཏེ། རྟོག་དཔྱོད་འགག་པས་ངག་མི་འཇུག་པ་བཞིན་ནོ། །ལུས་ལ་མི་མཚུངས་ཏེ། དབུགས་འབྱུང་རྔུབ་མེད་ཀྱང་། ཟས་དང་། སྲོག་གི་དབང་པོ་དང་། རྣམ་ཤེས་ཡོད་ན།ལུས་གནས་པར་གསུངས་ལ། ཡིད་ལ་དེ་འདྲའི་ཁྱད་པར་མ་གསུངས་པའི་ཕྱིར་རོ།།ཁ་ཅིགགཟུགས་དང་སེམས་སྐད་ཅིག་མ་ཕྱི་མའི་ས་བོན་དུ་རྟོག་ན།སྔར་བཞིན་དུ་མི་འཐད་ཀྱི་སྟེང་དུ་གཟུགས་མེད་ནས་གཟུགས་ཅན་དུ་སྐྱེ་བ་167

ལ་གཟུགས་ཀྱི་ས་བོན་དང་། འདུ་ཤེས་མེད་པ་ནས་ཤི་འཕོས་པ་དང་།འགོག་སྙོམས་ལས་ལངས་པ་ལ་སེམས་ཀྱི་ས་བོན་མི་རུང་ཞིང་། དེ་མ་ཐག་རྐྱེན་མ་གཏོགས་པའི་རྒྱུའི་རྐྱེན་མེད་པར་འགྱུར་ཞིང་། དགྲ་བཅོམ་ཐ་མའི་སེམས་ཀྱང་མི་རུང་སྟེ། སེམས་ཕྱི་མ་སྐྱེད་ནུས་ཀྱི་ས་བོན་ཅན་ཡིན་པའི་ཕྱིར་རོ། །ཁ་ཅིག དབང་པོ་རྟེན་དང་བཅས་པ་ཡང་། ཆོས་གཟུགས་ཅན་རྣམས་དང་།སེམས་སེམས་བྱུང་གི་ས་བོན་ཅན་ཡིན་ལ། སེམས་སེམས་བྱུང་ཡང་དེ་དག་གི་ས་བོན་ཅན་ཡིན་པས། འགོག་སྙོམས་ལས་ལངས་པའི་སེམས་ནི། ལུས་དབང་ལས་སྐྱེ་ལ། ཡིད་དང་ཆོས་ལའང་རྟེན་ཞེས་པ་ནི། ཡིད་ཀྱི་ས་བོན་ལའང་ཡིད་དུ་བརྗོད་དོ། །ཞེ་ན། དེ་ལྟར་ན། ཡིད་ཀྱི་ས་བོན་རྒྱུད་གཉིས་པ་ལ་ཡོད་པས།ཡིད་ཤེས་གཉིས་གཅིག་ཅར་འབྱུང་བར་འགྱུར་ཞིང་། འདུ་བྱེད་ཀྱི་རྐྱེན་གྱིས་ལུས་དབང་། ལུས་དབང་གི་རྐྱེན་གྱིས་མིང་གཟུགས་ཞེས་པའང་སྲིད་པར་འགྱུར་རོ། །གསུམ་པ་ནི། བྱང་སེམས་ཀྱི་འདས་པའི་མཉམ་གཞག་དབང་ཤེས་ལྔ་སྤངས་ཤིང་ཟག་མེད་ལས་གཞན་ཟག་བཅས་བསལ་བ་ན། སེམས་གནས་གྱུར་པ་མེད་པར་འགྱུར་ཏེ། གཉེན་པོ་ཟག་མེད་ལས་གཞན་པའི་སེམས་མེད་པའི་ཕྱིར། གཉེན་པོ་ཉིད་ནི། གནས་འགྱུར་མ་ཡིན་ཏེ། ས་བོན་སྤངས་པ་མིན་པའི་ཕྱིར་རོ། །སྤངས་པའི་རྒྱུ་གཉེན་པོ་དེ་ཉིད་འབྲས་བུ་སྤངས་པ་ཡིན་ན། རྒྱུ་འབྲས་ཐ་དད་མེད་པར་འགྱུར་རོ། །གལ་ཏེ་འཇུག་ཤེས་ཀྱི་སྟེང་གི་ས་བོན་དང་བྲལ་བའམ་དངོས་མེད་དུ་འགྱུར་བར་འདོད་ན། དེའི་ཚེ་འཇུག་ཤེས་མེད་པས་དེ་དག་ག་ལ་རུང་སྟེ། བྱང་ཆུབ་སེམས་དཔའ་བཟང་པོའི་སེམས། །རྣམ་པར་ཤེས་པ་ལྔ་སྤངས་པ། །དེ་ལས་གཞན་པ་གསལ་བ་ལ། ་།སེམས་ནི་ཇི་ལྟར་འགྱུར་བར་བྱེད། །གཉེན་པོར་གྱུར་པ་ཡིན་ཞེས་བྱ། །སྤངས་པ་མིན་ཕྱིར་168

མི་རུང་ངོ་། །དེ་ནི་སྤངས་པ་ཡིན་ན་ཡང་།།རྒྱུ་འབྲས་ཐ་དད་མེད་པར་འགྱུར།།གལ་ཏེ་ས་བོན་བྲལ་བ་འམ། །དངོས་པོ་མེད་པར་འགྱུར་འདོད་ན། །དེ་མེད་པས་ན་གཉིས་མེད་དོ།།འགྱུར་བར་རུང་བ་མ་ཡིན་ནོ།།ཞེས་སོ།།གཉིས་པ་ལ།རིགས་པ་བརྒྱད་ཀྱི་སྡོམ་ནི། ལེན་དང་བཟོད་དང་གསལ་བ་དང་། །ས་བོན་དང་ནི་ལས་རྣམས་དང་། །ལུས་ཀྱི་མྱོང་དང་སེམས་མེད་པའི། །སྙོམས་འཇུག་དེ་བཞིན་འཆིར་མི་རུང་།།ཞེས་པས་དང་པོ་ཀུན་གཞི་མེད་ན།ལུས་ལེན་པ་མི་རུང་སྟེ། འཇུག་ཤེས་ནི། ད་ལྟར་བའི་རྐྱེན་གྱི་རྒྱུ་ལས་བྱུང་ཞིང་དགེ་མི་དགེར་སྣང་ཞིང་། དེ་རྣམ་སྨིན་ལུང་མ་བསྟན་གྱི་རིགས་མིན་པའི་ཕྱིར་དང་། དེས་ལུས་ལེན་ན། ཚེ་གཅིག་ལ་ལུས་ཡང་ཡང་ལེན་པའི་སྐྱོན་དུ་འགྱུར་ཏེ། བར་ཆད་ཅིང་ཡང་ཡང་འབྱུང་བའི་ཕྱིར་རོ།།ལུས་ལེན་པ་ལ་ནི།སྔོན་གྱི་ལས་ཀྱིས་འཇུག་པའི་རྣམ་སྨིན་རྒྱུན་བརྟན་པ་ཞིག་དགོས་པས་སོ། །འོ་ན། རྣམ་ཤེས་གཉིས་གཅིག་ཅར་འབྱུང་བར་འགྱུར་ཏེ། རྣམ་ཤེས་གཞན་ཡོད་དུས་ན་ཀུན་གཞི་རྒྱུན་མི་འཆད་པའི་ཕྱིར་རོ། །ཞེ་ན། འདོད་དེ། དེ་ལྟ་མ་ཡིན་ན། ལ་ལ་གཅིག་ཅར་ལྟ་བ་ནས་ཤེས་པར་བྱ་བའི་བར་དུ་འདོད་པ་ན། དང་པོར་རྣམ་ཤེས་གང་རུང་ཞིག་སྐྱེ་ལ་གཞན་མི་སྐྱེ་བའི་ཁྱད་པར་མེད་དེ། དྲུག་པོའི་ཡིད་ལ་བྱེད་པ་དང་། དབང་པོ་དང་། ཡུལ་མངོན་དུ་གྱུར་པར་བྱེ་བྲག་མེད་པའི་ཕྱིར་རོ།།གསལ་བར་འཇུག་པ་མི་རུང་བ་ནི།ཡིད་ཤེས་དེ་འདས་པའི་དུས་ན།ཉམས་སུ་མྱོང་བའི་ཡུལ་རྗེས་སུ་དྲན་པའི་ཚེ་ན།ཡུལ་མི་གསལ་བར་འཇུགད་ལྟར་བྱུང་བའི་ཡུལ་ལ་དབང་ཤེས་དང་ལྷན་ཅིག་ཏུ་འཇུག་པ་ན། གསལ་བར་འཇུག་པའི་ཁྱད་པར་མི་རུང་བར་འགྱུར་ཏེ། ལྷན་ཅིག་འཇུག་པ་མེད་པའི་ཕྱིར་རོ།།ས་བོན་མི་རུང་བ་ནི།ཚོགས་དྲུག་གཅིག་གི་ས་བོན་དུ་གཅིག་མི་169

སྲིད་དེ།དགེ་བའི་འོག་ཏུ་མི་དགེ་བ་དང་།མི་དགེ་བའི་འོག་ཏུ་དགེ་བ་དང་།གཉིས་ཀྱའི་འོག་ཏུ་ལུང་མ་བསྟན་དང་། ཁམས་ངན་པའི་འོག་ཏུ་བར་མ་དང་། བར་མའི་འོག་ཏུ་བཟང་པོ་དང་། བཟང་པོའི་འོག་ཏུ་ངན་པའི་བར་དང་། ཟག་བཅས་ཀྱི་འོག་ཏུ་ཟག་མེད་དང་། ཟག་མེད་ཀྱི་འོག་ཏུ་ཟག་བཅས་དང་། འཇིག་རྟེན་པའི་འོག་ཏུ་འདས་པ་དང་། འདས་པའི་འོག་ཏུ་འཇིག་རྟེན་པའི་སེམས་འབྱུང་ལ། དེ་ལྟར་འགལ་བ་དེ་དག་ནི། གཅིག་གི་ས་བོན་དུ་གཅིག་མི་རུང་ཞིང་། སེམས་མེད་ལྔའི་སྐབས་སུ་ཚོགས་དྲུག་རྒྱུན་ཆད་ཀྱང་རྗེས་སུ་འབྱུང་བའི་ཕྱིར་རོ།།ལས་མི་སྲིད་པ་ནི།དོན་དུ་སྣང་བ་སྣོད་རྣམ་པར་རིག་པ།སེམས་ཅན་དུ་སྣང་བའི་དབང་པོ་གནས་རྣམ་པར་རིག་པ།ཉོན་ཡིད་བདག་གོ །སྙམ་དུ་རྣམ་པར་རིག་པ། འཇུག་ཤེས་ཡུལ་རྣམ་པར་རིག་པ་སྟེ།བཞི་པོ་རྣམ་ཤེས་ཐ་དད་མིན་པར་འགྱུར་ཏེ། སྐད་ཅིག་སྐད་ཅིག་ལ་གཅིག་ཅར་འབྱུང་བའི་ཕྱིར་རོ། །འདོད་པར་མི་ནུས་ཏེ།དེ་དག་ལས་ཤིན་ཏུ་ཐ་དད་པས་གཅིག་ཏུ་མི་རུང་བའི་ཕྱིར་རོ།།ལུས་ཀྱི་ཚོར་བ་མི་རུང་བ་ནི།འདི་ལྟར།ཚུལ་བཞིན་ནམ། ཚུལ་བཞིན་མ་ཡིན་པར་སེམས་ཤིང་རྟོག་པའམ། སེམས་མཉམ་པར་བཞག་པའམ། མ་བཞག་པ་གང་ཞིག་གི་ལུས་ལ་ཚོར་བ་རྣམ་པ་མང་པོ་མི་འབྱུང་བར་ཐལ་ཏེ། ཡིད་ཤེས་ཚུལ་བཞིན་སེམས་པ་ལྟ་བུ་གཅིག་ལ་གཏད་ལ་ཀུན་གཞིའང་མེད་པའི་ཕྱིར།ཁྱབ་པ་ཡོད་དེ།ཡིད་ཡུལ་གཞན་ལ་ཆགས་སམ་ཡེངས་པ་ན།དེ་ལས་གཞན་འཛིན་མི་ནུས་སོ།།ཀུན་གཞིའང་མེད་ན། ཚོར་བ་མང་པོའི་རྒྱུ་མེད་པས་སོ། །སེམས་མེད་ཀྱི་སྙོམས་འཇུག་དང་འཆི་འཕོ་མི་རུང་བ་སྔར་བཞིན་ནོ། །དེ་འདྲའི་ཀུན་གཞི་ཡོད་ན། མདོ་ལས། རྣམ་པར་ཤེས་པ་ཉེ་བར་ལེན་པའི་ཕུང་པོ་གང་ཞེ་ན། རྣམ་པར་ཤེས་པའི་ཚོགས་170

དྲུག་གོ །ཞེས་པ་དང་འགལ་ཞེ་ན།དེ་ནི་ཡོངས་སུ་མ་རྫོགས་པར་གསུངས་པ་སྟེ།འདུ་བྱེད་གང་ཞེ་ན།སེམས་པའི་ཚོགས་དྲུག་གོ །ཞེས་གསུངས་པ་ལྟ་བུའོ།།འོ་ན།སེམས་མེད་པའི་སྙོམས་འཇུག་མི་རུང་ངོ་།།ཞེ་ན།རྣམ་ཤེས་ཚོགས་དྲུག་གི་ས་བོན་ཉམས་པས་དེ་དག་མ་ཚང་བའི་ཕྱིར་མེད་ཅེས་བྱ་སྟེ། ཁྲི་རྐང་པ་མེད་པ་བཞིན་ནོ།།རིགས་པ་དེ་རྣམས་ཀྱིས་ཀུན་གཞི་རྣམ་ཤེས་གཞན་ཚོགས་དྲུག་རྣམས་ལས་ཐ་དད་དུ་གྲུབ་པའི་ཕྱིར།ཁ་ཅིག ཇི་སྐད་དུ།ཀུན་གཞི་རྣམ་པར་ཤེས་པ་རྒྱ་མཚོ་ཆེན་པོ་ལ་འཇུག་པའི་རྣམ་པར་ཤེས་པ་ཡུལ་གྱི་རླུང་གི་རྦ་རླབས་དང་འདྲ་བ་འབྱུང་ངོ་།།ཞེས་སོགས་གསུངས་པའི་ཕྱིར་ཐམས་ཅད་ཀུན་གཞིར་གཅིག་ཏུ་འདོད་པ་ཡང་ཁེགས་ཏེ། ཚོགས་བརྒྱད་དངོས་པོ་ཐ་དད་དུ་གྲུབ་པའི་ཕྱིར་རོ། །ལུང་དེ་ནི། ཀུན་གཞིའི་ས་བོན་རྐྱེན་དང་ཕྲད་པ་ལས་ཆོས་གཞན་ཐམས་ཅད་འབྱུང་བའི་ཆ་ནས་གསུངས་ཀྱི། རང་བཞིན་གཅིག་ཏུ་གསུངས་པ་མིན་ཏེ། ཇི་སྐད་དུ། སེམས་ནི་རང་བཞིན་དང་བ་སྟེ། །རྙོག་པར་བྱེད་པ་ཡིད་ཡིན་ནོ།།རྣམ་པར་ཤེས་དང་བཅས་པའི་ཡིད།།རྟག་ཏུ་བག་ཆགས་འདེབས་པར་བྱེད། །ཅེས་མདོ་དེ་ཉིད་ནས་ཐ་དད་དུ་གསུངས་པའི་ཕྱིར་རོ། །གཅིག་ཏུ་རྒྱུ་ཞེས་སོགས་ནི། ཡིད་ཤེས་རིགས་མཐུན་མེད་པ་ལ་དགོངས་སོ། །ཁ་ཅིག དྲི་མེད་ཀྱི་རྣམ་ཤེས་དང་དགུ་ཡོད་དེ། བདེ་གཤེགས་སྙིང་པོས་འགྲོ་ཀུན་ཡོངས་ལ་ཁྱབ། །ཅེས་གསུངས་ཤིང་། སངས་རྒྱས་ཡེ་ཤེས་ཀྱི་ས་བོན་ཡོད་པས་སོ། །ཞེས་འདོད་པའང་སྔར་གྱི་རིགས་པས་ཁེགས་ཏེ།ཟག་མེད་ཀྱི་སེམས་མ་འདྲིས་པ་ཡིན་པས་སོ་སྐྱེ་ལ་མེད་པར་བསྟན་པས་སོ་་སྐྱེ་ལ་དྲི་མེད་ཀྱི་རྣམ་ཤེས་མངོན་གྱུར་ཁེགས་ལ། ས་བོན་ཀུན་གཞི་ལ་ཆུ་དང་འོ་མ་བཞིན་བསྟན་པས་ལོགས་ན་རྣམ་ཤེས་རང་རྒྱུད་པར་གྲུབ་པ་ཁེགས་སོ། །171

ལུང་དེ་ནི། དེ་བཞིན་ཉིད་ཀྱིས་ཐམས་ཅད་ཁྱབ་པ་ལ་དགོངས་ཏེ། དེ་བཞིན་ཉིད་དེ་ཐམས་ཅད་ལ། །ཁྱད་པར་མེད་ཀྱང་དག་འགྱུར་བ། །དེ་བཞིན་གཤེགས་ཉིད་དེ་ཡི་ཕྱིར། །འགྲོ་ཀུན་དེ་ཡི་སྙིང་པོ་ཅན། །ཞེས་སོ། །བཞི་པ་ལ།གསུམ་དུ་དང་།བཞིར་དང་།གཉིས་སུ་དང་།ཡང་གཉིས་སུ་དང་།དཔེ་དང་།མཚན་ཉིད་ཀྱི་དབྱེ་བ་སྟེ། དྲུག་གི་དང་པོ་ནི། བག་ཆགས་གསུམ་སྟེ། མངོན་པར་བརྗོད་པའི་བག་ཆགས་མིག་ཅེས་སོགས་བརྗོད་པའི་ཐ་སྙད་ཀྱི་བག་་་་་ཆགས།གང་ལ་མིག་ཏུ་བརྗོད་པའི་རིགས་འདྲ་ཕྱི་མ་འབྱུང་བ་སྟེ།རྣམ་གྲངས་སུ་འཛིན་པ། གཉིས་ཀྱི་དང་། སྤྲོས་པའི་དང་། རྒྱུ་མཐུན་གྱི་བག་ཆགས་སོ། །བདག་ལྟ་ཡི་ནི། འཇིག་ལྟའི་དབང་གིས་ཉོན་ཡིད་ཀྱིས་ཀུན་གཞི་ལ་བདག་ཏུ་ཞེན་པའི་བག་ཆགས་བསྒོས་པ་སྟེ།དེས་བདག་གཞན་གྱི་བྱེ་བྲག་འབྱེད་ཀྱི།དེ་མེད་ན་ཐམས་ཅད་གཅིག་ཏུ་འགྱུར་རོ། །རྣམ་གྲངས་འཇིག་ལྟའི་བག་ཆགས་སོ། །སྲིད་པའི་ཡན་ལག་གི་ནི། བསོད་ནམས་ཀྱི་འདུ་བྱེད་ལ་སོགས་པའི་དབང་གིས་འགྲོ་བ་རྣམས་སུ་རྟེན་འབྲེལ་བཅུ་གཉིས་ཀྱི་རྣམ་པར་འཇུག་་་་་པའི་ས་བོན་ཏེ།རྣམ་གྲངས་ལས་ཀྱི་དང་།རྣམ་སྨིན་གྱི་བག་ཆགས་སོ།།གཉིས་པ་ནི། འཕེན་པས་དང་། རྣམ་སྨིན་གྱིས་དང་། རྒྱུ་ཉིད་དང་། མཚན་ཉིད་ཁོ་ནས་དབྱེ་བ་བཞིའི་དང་པོ་ནི། རྣམ་སྨིན་གྱི་བག་ཆགས་གསར་བྱུང་སྟེ། དེས་སྐྱེ་བ་འཕེན་པའི་ཕྱིར། གཉིས་པ་ནི། འདུ་བྱེད་དང་སྲིད་པའི་རྐྱེན་གྱིས་འགྲོ་བར་རྣམ་སྨིན་གྲུབ་ཟིན་པ་སྟེ།དེ་མེད་ན། ས་བོན་མེད་པས་ཡང་སྲིད་པའི་ས་བོན་མིག་སོགས་མི་སྐྱེའོ། །གསུམ་པ་ནི། དེ་ཉིད་ལ་ཉོན་ཡིད་ཀྱིས་བདག་ཏུ་འཛིན་པའི་རྒྱུ་བྱེད་དེ།དེ་མེད་ན། དེ་ལ་དམིགས་པ་མེད་པར་འགྱུར་རོ།།བཞི་པ་ནི།ཐུན་མོང་དང་།ཐུན་མོང་མིན་པ་དང་།ཚོར་བ་མེད་པ་འབྱུང་བ་དང་།172

ཚོར་བ་དང་བཅས་པ་འབྱུང་བའི་མཚན་ཉིད་བཞིའི་དང་པོ་ནི། སེམས་ཅན་ཐམས་ཅད་ཀྱི་ཐུན་མོང་གི་སྣོད་འཇིག་རྟེན་གྱི་ས་བོན་ཏེ། དེ་ཉིད་གསུམ་པའང་ཡིན་ནོ། །གཉིས་པ་ནི། སོ་སོ་རང་གི་ནང་གི་སྐྱེ་མཆེད་དྲུག་གི་ས་བོན་ཏེ། དེ་ཉིད་བཞི་པའང་ཡིན་ནོ། །གཉེན་པོ་ལམ་བདེན་བྱུང་ན། མི་མཐུན་ཕྱོགས་ཐུན་མོང་མིན་པ་ནི། འགག་ལ། ཐུན་མོང་བ་གཞན་གྱི་རྣམ་རྟོག་གིས་ཟིན་པ་ནི། མཐོང་བ་དག་པར་འགྱུར་ཏེ། རྣལ་འབྱོར་པ་མོས་པ་ཐ་དད་པས་དངོས་པོ་གཅིག་ལ་བལྟ་བྱ་ཐ་དད་དུ་དམིགས་པ་ནི། གཅིག་ལ་མོས་པ་སྣ་ཚོགས་དང་མཐོང་བ་སྣ་ཚོགས་དམིགས་པས་རྣམ་རིག་ཙམ་དུ་འགྲུབ་བོ། །དེ་དག་མེད་ན། ཐུན་མོང་གི་ལོངས་སྤྱོད་སྣོད་དང་། ཚོར་བ་ཅན་འབྱུང་བར་མི་འགྱུར་རོ། །ཐུན་མོང་འཆིང་བ་སྤང་དཀའ་དང་། །ཡོངས་ཤེས་བྱ་བ་དཀའ་བར་འདོད། །ཕྱི་རོལ་མཚན་མ་ཆེན་པོ་ལས། །རྣལ་འབྱོར་པ་ཡི་ཐ་དད་སེམས། །དེ་ནི་འགག་པར་མ་གྱུར་ཀྱང་།།དག་པ་རྣམས་ཀྱི་མཐོང་བ་དག།སངས་རྒྱས་གཟིགས་པ་རྣམ་དག་ཕྱིར། །སངས་རྒྱས་ཞིང་ནི་རྣམ་པར་དག །ཐུན་མོང་འདོད་པ་གང་ཡིན་པ།།དེ་ནི་ཚོར་བ་མེད་པར་འདོད།།ཐུན་མོང་མ་ཡིན་གང་ཡིན་དེ། །ཚོར་དང་བཅས་འབྱུང་ས་བོན་ནོ། །ཡུལ་གཅིག་ལ་ནི་རྣལ་འབྱོར་པའི། །དེ་ཡི་མོས་པ་སྣ་ཚོགས་པས། །མཐོང་བ་སྣ་ཚོགས་ཡོད་པའི་ཕྱིར། །གཟུང་བ་རྣམ་པར་རིག་པ་ཙམ། །ཞེས་སོ། །གསུམ་པ་ལ། གནས་ངན་ལེན་གྱི་དང་།ཤིན་ཏུ་སྦྱངས་པའི་མཚན་ཉིད་གཉིས་ཀྱི་དང་པོ་ནི།ཉོན་མོངས་དང་།ཉེ་ཉོན་གྱི་ས་བོན་ཏེ།གནས་ནི་རྟེན་དུ་གྱུར་པའི་ལུས།སེམས་ངན་པ་ནི།སྡིག་པ་སྟེ། དེ་འདིས་ལེན་པའི་ཕྱིར་གནས་ངན་ལེན་ཏེ། ལས་སུ་མི་རུང་བའོ། །གཉིས་པ་ནི། དགེ་བ་ཟག་བཅས་ཀྱི་ས་བོན་ཏེ། དེ་གཉིས་མེད་ན། རྣམ་པར་173

སྨིན་པས་གནས་ལས་སུ་རུང་མི་རུང་མེད་པར་འགྱུར་རོ། །བཞི་པ་ནི། སྤྱད་ཟིན་པ་དང་།མ་ཟིན་པའི་མཚན་ཉིད་གཉིས་ཀྱི་དང་པོ་ནི།དགེ་མི་དགེའི་ས་བོན་རྣམ་པར་སྨིན་ཟིན་པའོ། །གཉིས་པ་ནི། མངོན་བརྗོད་ཀྱི་བག་ཆགས་ཀྱི་ས་བོན་ཐོག་མ་མེད་པའི་དུས་ནས་སྤྲོས་པས་འབྱུང་བས་ས་བོན་ཡིན་པའི་་་ཕྱིར། དེ་གཉིས་མེད་ན། དགེ་སྡིག་གི་འབྲས་བུ་འབྱིན་པས་སྤྱད་ཟིན་པ་ཡང་མི་རུང་ལ།མངོན་བརྗོད་ཀྱི་བག་ཆགས་གསར་དུ་བྱུང་བ་ཡང་མི་རུང་ངོ་།།ལྔ་པ་ནི།ཀུན་གཞི་དེ།དེ་སྒྱུ་མ་དང་།སྨིག་རྒྱུ་དང་།རྨི་ལམ་དང་།རབ་རིབ་ལྟ་བུ་ཡིན་ཏེ།ཕྱིན་ཅི་ལོག་ཏུ་མཐོང་བའི་རྒྱུ་ཡིན་པའི་ཕྱིར།དེ་མེད་ན།ཡང་དག་མ་ཡིན་པའི་ཀུན་ཏུ་རྟོག་པའི་ས་བོན་གྱིས་ཕྱིན་ཅི་ལོག་གི་རྒྱུར་མི་རུང་ངོ་། །དྲུག་པ་ནི།ས་བོན་མཐའ་དག་པའི་མཚན་ཉིད་ནི།འཆིང་བ་མཐའ་དག་དང་བཅས་པའི་འོ། །མཐའ་དག་མ་ཡིན་པའི་འཇིག་རྟེན་པའི་ཆགས་བྲལ་རྣམས་ཀྱིས་ཉམས་པར་བྱས་པ་ཡིན། ཉན་རང་རྣམས་ཀྱིས་ཕྱོགས་གཅིག་བཏོན་པ་ཡིན།སངས་རྒྱས་རྣམས་ཀྱིས་མཐའ་དག་བཏོན་པ་ཡིན་ནོ།།ལྔ་པ་ལ།སྡོམ་ནི།དམིགས་དང་མཚུངས་པར་ལྡན་པ་དང་། །གཅིག་གི་རྐྱེན་ནི་གཅིག་ཡིན་དང་།།ལྷན་ཅིག་དངོས་པོས་འཇུག་པ་དང་། །ཀུན་ནས་ཉོན་མོངས་ལྡོག་པ་ཡིན། །ཞེས་པའི་དོན་ལ། འཇུག་པ་དང་། ལྡོག་པ་རྣམ་པར་གཞག་པ་གཉིས་ཀྱི་དང་པོ་ལ། དམིགས་པས་དང་། མཚུངས་ལྡན་གྱིས་དང་། གཅིག་གི་རྐྱེན་གཅིག་ཡིན་པ་དང་། ལྷན་ཅིག་དངོས་པོས་འཇུག་པ་རྣམ་པར་གཞག་པ་བཞིའི་དང་པོ་ལ། ཀུན་གཞིའི་དམིགས་པ་གཉིས་ཏེ། ནང་གི་ལེན་པའི་དང་། ཕྱིའི་སྣོད་གནས་ཀྱི་རྣམ་རིག་གི་དང་པོ་ནི། བདག་དང་ཆོས་སུ་ཀུན་བཏགས་པའི་ངོ་བོ་ཉིད་ལ་ཞེན་པའི་བག་ཆགས་དང་། རྟེན་དང་བཅས་པའི་དབང་པོའི་174

གཟུགས་དང་མིང་བཞི་སྟེ། དེ་ལ་བག་ཆགས་ནི། འབྲས་བུ་རྟོག་པ་ལེན་པས་ན། ཉེ་བར་ལེན་པ་ཡིན་ལ། ཡང་ན། ལུས་ཉེ་བར་ལེན་པ་ཡིན་ལ། ལུས་ཀྱང་གནས་དང་བཅས་པའི་དབང་པོ་གཟུགས་ཅན་དང་མིང་བཞི་སྟེ། དེ་དག་ཀྱང་ལེན་པ་དང་གྲུབ་བདེ་གཅིག་པས་ལེན་པའོ། །དེ་ལ་འདོད་གཟུགས་སུ་མིང་གཟུགས་གཉིས་ཀ་ལེན་ལ། གཟུགས་མེད་དུ་གཟུགས་ཀྱི་འདོད་ཆགས་དང་བྲལ་བས་གཟུགས་དངོས་མི་ལེན་གྱི། བག་ཆགས་ཀྱི་དུས་ཡིན་པས་བག་ཆགས་ཉིད་ལེན་ནོ།།ལེན་པ་དེ།འདིའོ་ཞེས་མི་རིག་པས་ན།རྣམ་པར་མི་རིག་པའི་ཕྱིར། དེའང་བདག་གཞན་གཉིས་ཀུའི་དབང་པོ་སྣང་བ་སྟེ། ཇི་སྐད་དུ།སེམས་ཅན་དུ་སྣང་བ་ནི། དབང་པོ་ལྔར་བདག་གཞན་གྱི་རྒྱུད་ལ་སྣང་བ་གང་ཡིན་པའོ། །ཞེས་སོ། །འོ་ན། རང་རྒྱུད་ལ་གཞན་གྱི་མིག་ཤེས་སྐྱེ་བར་འགྱུར་ཏེ། དེའི་མིག་ལ་དམིགས་པའི་ཕྱིར། ཞེ་ན། མ་ངེས་ཏེ། ཡིད་ཤེས་ཀྱིས་གཞན་གྱི་མིག་ལ་དམིགས་ཀྱང་དེའི་མིག་ཤེས་མི་སྐྱེ་བ་བཞིན་ནོ། །གཉིས་པ་ལ། ཁ་ཅིག ཕྱི་སྣོད་དང་། དབང་པོ་རྣམས་གཟུགས་མེད་ཀྱི་ཀུན་གཞིས་མི་དམིགས་ཏེ། གཟུགས་ལས་འདོད་ཆགས་དང་བྲལ་བའི་ཕྱིར། ཞེས་ཟེར་རོ། །བསྡུ་བར། གཟུགས་མེད་ཁམས་སུ་གཟུགས་མི་ལེན་པར་བཤད་ཀྱི། མི་དམིགས་པའི་གསལ་ཁ་མ་གསུངས་ཤིང་།གཟུགས་རེས་སྣང་།རེས་མི་སྣང་ན།རྟག་ཏུ་རྒྱུན་མི་འཆད་པར་རིག་པར་མི་འགྱུར་བ་ལས། བསྡུ་བར། དེ་ལ་ཕྱི་རོལ་གྱི་སྣོད་རྣམ་པ་ཡོངས་སུ་མ་ཆད་པར་རྣམ་པར་རིག་པ་ནི། ཀུན་གཞི་རྣམ་པར་ཤེས་པ་ནང་ལེན་པའི་དམིགས་པ་ཡིན་པ་དེ་ཉིད་ལ་བརྟེན་ནས་་་རྟག་ཏུ་རྒྱུན་མི་འཆད་པར་འཇིག་རྟེན་དང་། སྣོད་ཀྱི་རྒྱུན་རྣམ་པར་རིག་པ་སྟེ། འདི་ལྟ་སྟེ། དཔེར་ན། མར་མེ་འབར་བ་ནི། སྙིང་པོ་དང་སྣུམ་གྱི་རྒྱུས་ནི།175

ནང་དུ་འཇུག་པར་འགྱུར་ལ། ཕྱི་རོལ་དུ་ནི་འོད་འབྱུང་བར་བྱེད་པ་བཞིན་ཞེ་ན། ནང་གི་ལེན་པ་དང་། ཕྱིའི་སྣོད་གཅིག་ཅར་དམིགས་ཤིང་། དེའང་རྟག་ཏུ་རྒྱུན་མི་འཆད་པར་གསུངས་པས་ཐམས་ཅད་ནས་དམིགས་ཞེས་ཟེར་རོ། །དེས་ན་ཕྱི་སྣོད་དང་། སེམས་ཅན་གྱི་རྒྱུན་ཡོངས་སུ་མ་ཆད་པར་རིག་པ་དེ།མཁས་པས་ཀྱང་ཡོངས་སུ་དཔྱད་དཀའ་བའི་ཕྱིར་ཕྲ་བ་ཡིན་ནོ། །དམིགས་པ་དེ་རྟག་ཏུ་ཡོད་པ་ཡིན་གྱི།ལན་འགའ་གཞན་དུ་འགྱུར་ལ།ལན་འགའ་གཞན་དུ་ཉགྱུར་བ་མ་ཡིན་ནོ། །འོན་ཀྱང་དང་པོའི་ལེན་པའི་སྐད་ཅིག་ལ་བརྟེན་ནས་ཇི་སྲིད་འཚོའི་བར་དུ་རྣམ་པར་རིག་པ་རོ་གཅིག་པས་འཇུག་པར་་་་་་་འགྱུར་རོ།།ཞེས་པའི་དོན།ཁ་ཅིག ཚེ་གཅིག་གི་བར་དུ་རྣམ་པ་གཅིག་སྟེ།ལྷས་བདུད་རྩིར་མཐོང་གི རྣག་ཁྲག་ཏུ་མི་མཐོང་བས་རྣམ་པ་ཁྲ་བོ་མིན་ནོ།།ཞེས་ཟེར་རོ། །ཁ་ཅིག དེ་ལྟར་ན། དམིགས་རྣམ་ཡོངས་སུ་ཆད་པར་འགྱུར་ཏེ། །མཐའ་གཅིག་ཏུ་བདུད་རྩིར་མཐོང་བས་སོ། །འདོད་ན། དམིགས་པ་དང་རྣམ་པ་ཡོངས་སུ་མ་ཆད་པ་སྟེ།ཞེས་པ་དང་འགལ་བས།དོན་གྱི་རྣམ་པ་ཆུ་དང་།བདུད་རྩི་ལ་སོགས་པ་ཁྲ་བོ་ཉིད་བློའི་རྣམ་པ་ཡོངས་སུ་གཅད་མི་ནུས་པས་་མི་རིག་པ་ཡིན་ནོ། །ཞེས་ཟེར་རོ། །དེ་དམིགས་པ་ལ་སྐད་ཅིག་པའི་རྒྱུན་གྱིས་འཇུག་པ་ཡིན་གྱི།གཅིག་པུ་མ་ཡིན་ལ།དེ་འདོད་ཁམས་ན།རྒྱུ་ཆུང་ངུའི་དང་།གཟུགས་ན། རྒྱུ་ཆེན་པོའི་དང་། ནམ་མཁའ་རྣམ་ཤེས་ན། རྒྱུ་ཚད་མེད་ང།འི་དང་། ཅི་ཡང་ན། རྒྱུ་ཕྲ་བའི་དང་། སྲིད་རྩེ་ན། རྒྱུ་ཤིན་ཏུ་ཕྲ་བའི་དམིགས་པ་ཅན་ཡིན་ནོ། །དེ་ནི་ལེན་པ་དག་དང་གནས། །རྣམ་པར་རིག་པ་མི་རིག་པ། །ཞེས་སོ། །གཉིས་པ་ནི། དེ་ཡང་སེམས་བྱུང་ཀུན་འགྲོ་ལྔ་དང་མཚུངས་པར་ལྡན་གྱི།ཡུལ་ངེས་ལྔ་དང་མི་ལྡན་ཏེ།དེ་དམིགས་རྣམ་སོ་སོར་ངེས་པ་ཡིན་ལ།176

འདི་དམིགས་རྣམ་ཡོངས་སུ་མ་ཆད་པའི་ཕྱིར་དགེ་ཉོན་དང་མི་ལྡན་ཏེ། འདི་མ་བསྒྲིབས་ལུང་མ་བསྟན་ཡིན་པའི་ཕྱིར།གཞན་འགྱུར་བཞི་དང་མི་ལྡན་ཏེ།དེའི་གདགས་གཞི་གཏི་མུག་དང་། ཤེས་རབ་དང་། ངག་ཀུན་ནས་སློང་ནུས་ཀྱི་སེམས་པ་མེད་པའི་ཕྱིར་རོ། །སེམས་བྱུང་ལྔ་པོ་དེ་ཡང་རྣམ་སྨིན་གྱིས་བསྡུས་པས་ཀུན་གཞི་དང་རིགས་འདྲ་ཞིང་། འཇིག་རྟེན་གྱི་མཁས་པས་ཀྱང་རྟོག་དཀའ་བའི་ཕྱིར་ཕྲ་བ་དང་། གཏན་དུ་དམིགས་པ་གཅིག་ལ་མཚུངས་པར་འཇུག་པ་དང་། ཚོར་བ་ཡང་བཏང་སྙོམས་དང་མཚུངས་པར་ལྡན་གྱི།བདེ་སྡུག་དང་མི་ལྡན་ཏེ། དེ་གཉིས་ཀྱི་དམིགས་རྣམ་ཡོངས་སུ་ཆད་པའི་ཕྱིར་རོ། །དེ་ལྟར་ཀུན་གཞི་མཚུངས་ལྡན་དང་བཅས་པ་ཡང་། ཉོན་མོངས་གློ་བུར་བ་རྣམས་ཀྱིས་མ་བསྒྲིབས་པ་ཡིན་ལ། རྣམ་སྨིན་ཡིན་ན་ལུང་མ་བསྟན་ཡིན་ཏེ།རྣམ་སྨིན་ཡང་དགེ་མི་དགེ་ལས་སྐྱེ་ན། འཁོར་བ་ལས་མི་ཐར་པའི་ཕྱིར་རོ། །རྟག་ཏུ་རེག་དང་ཡིད་བྱེད་དང་། །རིག་དང་འདུ་ཤེས་སེམས་པར་ལྡན། །དེ་ལ་ཚོར་བ་བཏང་སྙོམས་ཏེ། །དེ་ནི་མ་བསྒྲིབས་ལུང་མ་བསྟན། །རེག་ལ་སོགས་པའང་དེ་བཞིན་ནོ།།ཞེས་སོ།།གསུམ་པ་ནི།ཀུན་གཞི་ས་བོན་དང་རྟེན་བྱེད་པས་འཇུག་ཤེས་ཀྱི་རྐྱེན་ཡིན་ཏེ། འཇུག་ཤེས་དགེ་མི་དགེ་ལུང་མ་བསྟན་གང་ཡིན་ཡང་ཀུན་གཞི་ས་བོན་ལས་སྐྱེ་ལ། ཀུན་གཞིས་ཟིན་པའི་དབང་པོ་གཟུགས་ཅན་ལས་དབང་ཤེས་འབྱུང་གི མ་ཟིན་པ་ལས་མི་འབྱུང་ཞིང་།དབང་ཤེས་ལྔའི་རྟེན་དབང་པོ་ལྔ་དང་འདྲ་བ། ཡིད་དང་ཡིད་ཤེས་ཀྱི་རྟེན་ཀུན་གཞི་ཡོད་ན། ཡིད་ཤེས་དང་ཡིད་འབྱུང་གི མེད་ན་མི་འབྱུང་བའི་ཕྱིར་རོ།།འཇུག་ཤེས་ཀྱི་ནི།ཀུན་གཞི་ལ་ཚེ་འདི་ལ་ས་བོན་ཡོངས་སུ་རྟས་པར་བྱེད་དེ། ཀུན་གཞི་ལ་བརྟེན་ནས་འཇུག་ཤེས་དགེ་མི་དགེ་ལུང་མ་བསྟན་དུ་སྐྱེས་177

པས་རང་གི་རྟེན་ལ་བག་ཆགས་བསྒོ་ལ། དེས་འཇུག་ཤེས་རྣམས་ཀྱང་གོང་ནས་གོང་དུ་དགེ་བ་ལ་སོགས་པའི་དངོས་པོས་ཤིན་ཏུ་རྟས་པ་དང་། སྦྱངས་ང།་དང་འོད་གསལ་བར་འབྱུང་ངོ་། །ཚེ་ཕྱི་མ་ལ་ཀུན་གཞི་མངོན་པར་འགྲུབ་པའི་ས་བོན་ཡོངས་སུ་འཛིན་པར་བྱེད་དེ། དེའི་བག་ཆགས་ཀྱི་རིགས་གཞན་གྱི་ཕྱི་མ་ལ་ཀུན་གཞི་དེ་ཉིད་ཀྱི་རྣམ་སྨིན་འཛིན་པའི་ཕྱིར་འཇུག་གོ །དེས་ན་ཀུན་གཞི་དང་ཀུན་ནས་ཉོན་མོངས་ཀྱི་ཆོས་དེ་དག་དུས་མཉམ་དུ་གཅིག་གི་རྒྱུ་གཅིག་ཏུ་འགྱུར་ཏེ། མར་མེའི་མེ་ལྕེ་འབྱུང་བ་དང་སྙིང་པོ་ཚིག་པ་དུས་མཉམ་པའམ་མདུང་ཁྱིམ་ཕན་ཚུན་གཅིག་ལ་གཅིག་བརྟེན་ནས་མི་འགྱེལ་བ་བཞིན། ཇི་སྐད་དུ། ཆོས་ཀུན་རྣམ་པར་ཤེས་ལ་སྦྱོར། །དེ་དག་ལ་ཡང་དེ་དེ་བཞིན། །ཕན་ཚུན་འབྲས་བུའི་དངོས་པོ་དང་། །རྒྱུ་ཡི་དངོས་པོར་རྟག་ཏུ་སྦྱོར།།ཞེས་སོ།།ཡང་། ཀུན་གཞིས་ནི།ཚོགས་བདུན་གྱི་རྐྱེན་བཞིན་བྱེད་དེ། ས་བོན་གྱི་ཆས་རྒྱུའི་རྐྱེན། དེ་ལས་བྱུང་བའི་དོན་དུ་སྣང་བས་ཚོགས་དྲུག་གི་དམིགས་རྐྱེན། ཀུན་གཞི་ཉིད་ཀྱིས་ཉོན་ཡིད་ཀྱི་དམིགས་རྐྱེན། མི་སྒྲིབ་པས་སམ་ཐམས་ཅད་ཀྱི་རྟེན་ཡིན་པས་ཐུན་མོང་གི་བདག་རྐྱེན་དང་། དེ་མ་ཐག་རྐྱེན་ཡང་བྱེད་དོ། །ཀུན་གཞི་རང་ཡང་རྐྱེན་བཞི་ལས་སྐྱེ་སྟེ། རྒྱུ་བཤད་ཚར།ཉེར་ལེན་དང་གནས་དམིགས་རྐྱེན། ས་བོན་འདེབས་མཁན་གྱི་ཚོགས་བདུན་ནམ། སེམས་བྱུང་རྣམས་བདག་རྐྱེན། རིགས་འདྲ་སྐད་ཅིག་སྔ་མ་དང་། ཉིང་མཚམས་སྦྱོར་བའི་ཚེ་ན་ཡིད་ཤེས་ཀྱང་དེ་མ་ཐག་རྐྱེན་ཡིན་ཟེར་རོ།།ཁ་ཅིགས་བོན་ལ་དམིགས་རྣམ་མེད་ཟེར་ཏེ། ཀུན་གཞི་ས་བོན་དང་རྣམ་སྨིན་གཉིས་ཀ་ལ་ཀུན་གཞི་རྣམ་ཤེས་སུ་བཤད་ཅིང་། དམིགས་རྣམ་མེད་པའི་དངོས་པོ་ཡིན་ན། བེམ་དངོས་སུ་འགྱུར་རོ། །བཞི་པ་ནི། ཀུན་གཞི་འགོག་སྙོམས་མ་178

གཏོགས་པའི་སེམས་མེད་ཀྱི་གནས་སྐབས་ན་ཉོན་ཡིད་དང་ལྷན་ཅིག་གནས།གཟུགས་མེད་སོགས་ན་ཡིད་ཤེས་དང་གསུམ་གནས། རེས་འགའ་དབང་ཤེས་གཅིག་ནས་ལྔའི་བར་ཅི་རིགས་པ་དང་གནས་ལ། རེས་འགའ་ཚོགས་བདུན་ག་དང་ལྷན་ཅིག་གནས་སོ།།ཡང་།ཀུན་གཞི་དེ།མི་དང་།འདོད་ལྷ་དང་།དུད་འགྲོ་དང་། ཡི་དྭགས་ཁ་ཅིག་གི་ནང་དུ་སྐྱེས་པ་ན། རང་གི་ཚོར་བ་བཏང་སྙོམས་དང་། འཇུག་ཤེས་ཀྱི་ཚོར་བ་བདེ་སྡུག་བཏང་སྙོམས་ཀྱི་རྒྱུན་འདྲེན་མར་ལྷན་ཅིག་འབྱུང་ངོ་།།དམྱལ་བར་ཚོར་བ་བཏང་སྙོམས་ཟིལ་གྱིས་མནན་ཏེ་སྡུག་བསྔལ་གྱི་རྒྱུན་འབའ་ཞིག་མ་འདྲེས་པ་དེ་དང་ལྷན་ཅིག་འབྱུང་ངོ་། །དེ་བཞིན་དུ་བསམ་གཏན་གསུམ་གྱི་ལྷ་རྣམས་ལ་བདེ་བ་དང་། བཞི་པ་ཡན་ཆད་དུ་བཏང་སྙོམས་དང་ངོ་། །ཡང་། ཀུན་གཞི་དེ་འཇུག་ཤེས་ཀྱི་འཁོར་གྱི་དགེ་མི་དགེ་ལུང་མ་བསྟན་རྣམས་དང་ལྷན་ཅིག་འབྱུང་ཞིང་འཇུག་གོ །དེ་ལ་ཚོར་བ་བདེ་སྡུག་དང་། དགེ་མི་དགེ་ལུང་མ་བསྟན་གློ་བུར་བ་རྣམས་ལྷན་ཅིག་འབྱུང་ཡང་མཚུངས་ལྡན་མིན་ཏེ། དམིགས་པ་མི་མཚུངས་པའི་ཕྱིར།མིག་དང་མིག་ཤེས་བཞིན། དེས་ན། སེམས་བྱུང་མཚན་ཉིད་ཐ་དད་རྣམས་ལྷན་ཅིག་ཏུ་འཇུག་པ་མི་འགལ་བ་བཞིན་དུ་ཀུན་གཞིའང་འཇུག་ཤེས་དང་ལྷན་ཅིག་འཇུག་པར་མི་འགལ་ཏེ། ཆུ་བོའི་རྒྱུན་དང་རླབས་སམ། མེ་ལོང་གསལ་བའི་གཟུགས་ཅན་དུ་མ་བཞིན་ནོ།།གཉིས་པ་ལ།ཀུན་ནས་ཉོན་མོངས་པའི་རྩ་བར་དང་།འཇུག་པ་དང་།རྟོག་པ་དང་།སྒོམ་པ་དང་།ཡིད་ལ་བྱེད་པ་དང་། གནས་གྱུར་པ་རྣམ་པར་གཞག་པ་ལྔའི་དང་པོ་ནི། ཀུན་གཞི་ནི། ཀུན་ནས་ཉོན་མོངས་པའི་ཆོས་ཐམས་ཅད་ཀྱི་རྩ་བ་ཡིན་ཏེ། འདི་ལྟར། དེ་ནི་སེམས་ཅན་གྱི་འཇིག་རྟེན་འགྲུབ་པའི་རྩ་བ་ཡིན་ཏེ། དབང་པོ་རྟེན་དང་179

བཅས་པ་དང་། འཇུག་ཤེས་སྐྱེད་བྱེད་ཡིན་པའི་ཕྱིར། སྣོད་ཀྱི་འཇིག་རྟེན་འགྲུབ་པའི་རྩ་བ་ཡིན་ཏེ།སྣོད་ཀྱི་འཇིག་རྟེན་སྐྱེད་བྱེད་ཡིན་པའི་ཕྱིར།གཞན་ཡང་། སེམས་ཅན་ཕན་ཚུན་དུ་སྣང་བ་འཇུག་པའི་རྩ་བ་ཡིན་ཏེ། སེམས་ཅན་ཐམས་ཅད་གཅིག་གི་དབང་གིས་གཅིག་འགྲུབ་པ་མིན་པའི་ཕྱིར་རོ། །འདི་ལྟར། སེམས་ཅན་གཞན་མཐོང་བ་སོགས་ཀྱི་བདེ་སྡུག་སོགས་ཉམས་སུ་མྱོང་བ་མི་འགྱུར་བ་མེད་པའི་ཕྱིར། ཕན་ཚུན་བདག་གཞན་དུ་སྣང་བའི་བག་ཆགས་བཞག་ཅིང་སྨིན་པ་ན། བདག་གཞན་དུ་སྣང་བ་འབྱུང་བའི་ཕྱིར་རོ། །དེ་ལྟར་ཀུན་གཞི་དེ་ཉིད་ས་བོན་ཐམས་ཅད་པ་ཡིན་པའི་ཕྱིར། ད་ལྟར་གྱི་དུས་ན་སྡུག་བདེན་གྱི་རང་བཞིན་ཡིན་ཏེ། རྣམ་སྨིན་ཟག་བཅས་ཡིན་པའི་ཕྱིར། མ་འོངས་པའི་དུས་སུ་སྡུག་བདེན་སྐྱེད་བྱེད་ཡིན་ཏེ། དེའི་ས་བོན་རྐྱེན་གྱིས་གསོས་པས་ལུས་ལེན་པར་བྱེད་པའི་ཕྱིར། ད་ལྟར་གྱི་ཀུན་འབྱུང་བདེན་པ་སྐྱེད་བྱེད་ཡིན་ཏེ། ས་བོན་ལས་རྐྱེན་དང་ཕྲད་ན། ཉོན་མོངས་དང་ལས་འབྱུང་བའི་ཕྱིར་རོ།།བསྡུ་བར།དེ་ལྟར་སེམས་ཅན་གྱི་འཇིག་རྟེན་འགྲུབ་པར་བྱེད་པ་དང་། སྣོད་ཀྱི་འཇིག་རྟེན་འགྲུབ་པར་བྱེད་པ་དང་། སྡུག་བསྔལ་གྱི་བདེན་པའི་རང་བཞིན་ཡིན་པ་དང་། མ་འོངས་པའི་སྡུག་བསྔལ་བདེན་པ་འགྲུབ་པར་བྱེད་པ་དང་། ད་ལྟར་གྱི་ཀུན་འབྱུང་བའི་བདེན་པ་འགྲུབ་པར་བྱེད་པས་ཀྱང་ཀུན་གཞིའི་རྣམ་པར་ཤེས་པ་ནི། ཀུན་ནས་ཉོན་མོངས་པའི་ཆོས་ཐམས་ཅད་ཀྱི་རྩ་བ་ཡིན་པར་བལྟ་བར་བྱའོ། །ཞེས་སོ། །གཉིས་པ་ནི།ཀུན་གཞི་ཐར་ཆ་དང་། ངེས་འབྱེད་ཆ་མཐུན་གྱི་དགེ་རྩའི་ས་བོན་འཛིན་པ་དེ། ཀུན་འབྱུང་བདེན་པའི་རྒྱུ་མ་ཡིན་ཏེ། ཐར་ཆ་སོགས་དགེ་རྩ་ནི།འཇུག་པ་དང་འགལ་བའི་ཕྱིར་རོ། །དེ་བྱུང་ན། གཞན་འཇིག་རྟེན་པའི་དགེ་རྩ་རྣམས་180

ཆེས་འོད་གསལ་བར་འབྱུང་ཞིང་། དེ་དག་རང་གི་ས་བོན་བཟུང་བ་ལ་མཐུ་དང་ལྡན་པ་དང་། ས་བོན་ཡོངས་སུ་རྟས་པར་སྒྲུབ་པས་ཆེས་སྟོབས་དང་ལྡན་པར་འགྱུར་ལ། དེ་ལས་དགེ་བའི་ཆོས་རྣམས་ཆེས་རྣམ་སྨིན་སྡུག་པ་དང་འདོད་པ་འགྲུབ་པར་འགྱུར། ཀུན་གཞི་ལ་དགོངས་ནས་ཁམས་བཅོ་བརྒྱད་གསུངས་ཏེ། ཀུན་གཞི་ལ་ཁམས་སྣ་ཚོགས་ཡོད་པའི་ཕྱིར། ཆོ་ལོའི་ཚོགས་ཀྱིས་དཔེ་མཛད་པ་ལྟ་བུའོ། །དེ་ན་ཆུ་བོས་རྩྭ་ཤིང་བསྡུས་ནས་རྒྱ་མཚོར་འབབ་པ་བཞིན་ཀུན་གཞི་བསོད་ནམས་ལ་སོགས་པའི་ལས་ཀྱི་བག་ཆགས་དང་ལྡན་་པ་ཡང་། རེག་སོགས་བསྡུས་ནས་འཁོར་བའི་བར་དུ་རྒྱུན་མི་འཆད་པར་འབབ་པ་དེ་དགེ་བའི་ཆོས་སྒོམ་པས་ལྡོག་པར་འགྱུར་རོ། །དེ་ནི་རྒྱུན་འབབ་ཆུ་བོ་བཞིན།།ཞེས་སོ།།གསུམ་པ་ནི།དགེ་བའི་ཆོས་སྒོམ་པ་ཡང་།སོ་སྐྱེ་སེམས་གནས་པར་བྱ་བའི་ཕྱིར་འཇུག་ཤེས་ལ་དམིགས་པའི་ཡིད་བྱེད་ཀྱིས་བརྩོན་་པར་བྱེད་པ་ནི། དེའི་དང་པོར་བདེན་པ་མངོན་རྟོགས་ལ་འཇུག་པའི་ཕྱིར་སྒོམ་སྟེ། བདེན་པ་མ་མཐོང་བར་དུ་ཀུན་གཞི་ས་བོན་ཐམས་ཅད་པ་མངོན་སུམ་དུ་མི་རྟོགས་པའི་ཕྱིར། དེ་ལྟར་ཞུགས་ནས་ཐེག་པ་ཆེ་ཆུང་གི་མཐོང་ལམ་སྐྱེས་ནས་ཆོས་དབྱིངས་རྟོགས་པའི་ཚེ་ཀུན་གཞིའང་མངོན་སུམ་དུ་་་་་་རྟོགས་ཏེ།དེར་ཀུན་ནས་ཉོན་མོངས་ཐམས་ཅད་འདུས་པར་ལྟ་ཞིང་།དེ་ནང་གི་སོ་སོའི་བདག་ཉིད་ལ། ཕྱི་རོལ་མཚན་མའི་འཆིང་བ་དང་། ནང་གནས་ངན་ལེན་གྱི་འཆིང་བས་བདག་ཉིད་བཅིངས་པར་རྟོག་པར་བྱེད་དོ། །བཞི་པ་ནི། ཀུན་གཞི་མངོན་སུམ་དུ་མཐོང་ནས་འདུ་བྱེད་ཀྱི་རྣམ་པ་སྤྲོས་པ་བསྡུས་པ་རྣམས་ཀྱི་ས་བོན་དེ་ཡིན་པའི་ཕྱིར། དེ་ལ་གཅིག་ཏུ་བསྡུས་ནས་དེ་བཞིན་ཉིད་ལ་དམིགས་པའི་ཤེས་པས་ཀུན་ཏུ་བརྟེན་ཅིང་གོམས་པར་བྱེད་དོ། །ལྔ་181

པ་ནི། དེ་ལྟར་བསྒོམས་པས་རྒྱུ་ཀུན་གཞི་གནས་གྱུར་པར་བྱེད་ལ། གྱུར་མ་ཐག་ཏུ་གང་གནས་གྱུར་པའི་ཆ་དེའི་ཀུན་གཞི་སྤངས་པའོ། །འོ་ན། ས་དང་པོར་ཀུན་གཞི་སྤང་བར་འགྱུར་ཏེ། འདི་དེ་གནས་ཡོངས་སུ་གྱུར་པ་སྟེ། ས་ནི་དང་པོ་ཡིན་པར་འདོད།།ཅེས་པས་སོ།།ཞེ་ན།དེར་ཡང་མཐོང་སྤངས་ས་བོན་གྱི་ཆ་གནས་གྱུར་པས། དེའི་ཆས་བསྡུས་པའི་ཀུན་གཞི་སྤངས་པ་ཡིན་ནོ། །དེས་ན་སྔར་བཤད་པ་བཞིན། ས་བོན་རིམ་གྱིས་འབྲི་ཞིང་གནས་འགྱུར་ཏེ།ཉན་རང་གི་དགྲ་བཅོམ་ཐོབ་པ་ན། ཉོན་སྒྲིབ་ཀྱི་ཆའི་ས་བོན་ཐམས་ཅད་སྤངས་ལ། བྱང་སེམས་ས་བརྒྱད་པ་ནས་ཀྱང་ཕལ་ཆེར་སྤངས་ཤིང་སངས་རྒྱས་པ་ན། སྒྲིབ་གཉིས་ཀྱི་ས་བོན་ཐམས་ཅད་སྤངས་པ་ཡིན་ཏེ། ཇི་སྐད་དུ།གནས་རྣམ་པ་ཐམས་ཅད་དུ་གྱུར་པས་ས་བོན་ཐམས་ཅད་པ་ཡང་ས་བོན་་་མེད་པར་གྱུར་པ་དང་།རྣམ་པ་ཐམས་ཅད་དུ་ས་བོན་སྤངས་པའང་ཡིན་ནོ།།ཞེས་སོ། །ཀུན་གཞིའི་གནས་གཉེན་པོ་དང་དགྲ་བོས་བསྒྱུར་ཏེ། ཀུན་གཞི་མི་རྟག་ལེན་པ་དང་བཅས་གནས་ངན་ལེན་དང་ལྡན། ཉན་ཐོས་ཀྱི་འཇུག་པའི་རྒྱུ་ཡིན། ལམ་གྱི་འཇུག་པའི་རྒྱུ་མིན། དགེ་བ་དང་ལུང་མ་བསྟན་གྱི་ཆོས་ལ་དབང་མི་བྱེད་པ་དེ། གནས་གྱུར་པ་རྟག་པ་ལེན་པ་མེད་པ། གནས་ངན་ལེན་ཐམས་ཅད་དང་བྲལ། ཉོན་མོངས་འཇུག་པའི་རྒྱུ་མིན། ལམ་གནས་པའི་རྒྱུ་ཡིན། དགེ་བ་དང་ལུང་མ་བསྟན་གྱི་ཆོས་ལ་དབང་བྱེད་པ་ཡིན་ཏེ། དེ་བཞིན་ཉིད་ལ་དམིགས་པའི་ལམ་གྱིས་བསྒྱུར་བའི་ཕྱིར་རོ། །དེ་སྤངས་པའི་མཚན་ཉིད་ནི། ཕྱི་མའི་སྡུག་བསྔལ་ལེན་པ་དང་། ཚེ་འདིའི་ཉོན་མོངས་ལེན་པ་སྟེ།ལེན་པ་གཉིས་སྤངས་པ་དང་།སྤྲུལ་པ་ལྟ་བུའི་ལུས་ཀུན་ཏུ་གནས་པ་སྟེ།དགྲ་བཅོམ་ཉིད་ན་དེ་ལྡོག་གོ །ཞེས་སོ།།འོ་ན་དགྲ་བཅོམ་པ་ན།ཤི་བར་ཐལ་ཞིང་182

དེ་འགོག་པ་ལ་སྙོམས་པར་ཞུགས་པ་ལས་ལྡང་བ་མེད་པར་འགྱུར་རོ།།ཞེ་ན།ཉན་རང་ལ་རྣམ་སྨིན་གྱི་ཆ་ཅུང་ཟད་ལྷག་མེད་དུ་འདས་ཀྱི་བར་དུ་ཡོད་ལ།སངས་རྒྱས་ལ་ནི་མེ་ལོང་ལྟ་བུའི་ཡེ་ཤེས་སུ་གནས་གྱུར་པས་བསམ་གྱིས་མི་་ཁྱབ་པའི་ཕྱིར་རོ། །ཇི་སྐད་དུ། གནས་ངན་ལེན་ཐམས་ཅད་དང་བྲལ་ཞིང་།སྲོག་གི་རྐྱེན་དུ་གྱུར་པ་ཙམ་ཀུན་ཏུ་གནས་པའོ།།དེ་ཡོད་ན།ལུས་ཀྱི་མཐའ་པ་དང་། སྲོག་གི་མཐའ་པའི་ཚོར་བ་མྱོང་བར་བྱེད་ཅེས་སོ། །འོ་ན། བསྡུ་བར།འཇུག་པའི་རྣམ་པར་ཤེས་པ་དང་ལྡན་ལ་ཀུན་གཞི་རྣམ་པར་ཤེས་པ་དང་མི་ལྡན་པ་ནི།སེམས་ཡོད་པའི་གནས་སྐབས་ན་དགྲ་བཅོམ་པ་དང་།རང་སངས་རྒྱས་དང་། ཕྱིར་མི་ལྡོག་པའི་བྱང་ཆུབ་སེམས་དཔའ་དང་། དེ་བཞིན་གཤེགས་པའོ།།གཉིས་ཀ་དང་མི་ལྡན་པ་ནི།དགྲ་བཅོམ་པ་དང་།རང་སངས་རྒྱས་དང་།ཕྱིར་མི་ལྡོག་པའི་བྱང་ཆུབ་སེམས་དཔའ་དང་།དེ་བཞིན་གཤེགས་་པ་འགོག་པ་ལ་སྙོམས་པར་ཞུགས་པ་དང་། ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་ལའོ། །ཞེས་པ་དང་འགལ་ཞེ་ན། དེ་ནི་གནས་ངན་ལེན་དང་མ་བྲལ་བའི་ཀུན་གཞི་མེད་པ་ལ་དགོངས་ཏེ། དེ་ལ་དོན་དམ་བདེན་པ་རྣམ་པར་གཞག་པ་ནི། ཕུང་པོ་ལྷག་མ་མེད་པ་ལ་མྱ་ངན་ལས་འདས་པའི་དབྱིངས་ཏེ། སེམས་མེད་པའི་སའོ། །དེ་ཅིའི་ཕྱིར་ཞེ་ན། དེར་ཀུན་གཞི་རྣམ་པར་ཤེས་པ་འགག་པའི་ཕྱིར་ཏེ། ཞེས་དང་། དེ་ལས་གཞན་པའི་གནས་སྐབས་དག་ཏུ་ནི་འཇུག་པའི་རྣམ་པར་ཤེས་པ་འགག་ལ་ཀུན་གཞི་་་་རྣམ་པར་ཤེས་པ་ནི། འགག་པར་མི་འགྱུར་ཏེ། ཞེས་སོ། །གཉིས་པ་ལ། ཕུང་ཁམས་སྐྱེ་མཆེད་ཀུན་ཏུ་འབྱུང་བ་ལ་དེའི་ས་བོན་ཡོངས་སུ་རྒྱས་པས་བག་་་ཆགས་ཀྱིས་ཡོངས་སུ་བསྒོས་པ་ཕུང་སོགས་དེ་ཉིད་འབྱུང་བའི་ས་བོན་་་་་་་་183

ཐམས་ཅད་དང་ལྡན་པ་དེར་ཆོས་རྣམས་ས་བོན་དུ་འདུའམ། བདག་ཏུ་འཛིན་པས་སེམས་ཅན་དུ་འདུ་བའི་ཕྱིར་ཀུན་གཞིའོ། །སྔོན་གྱི་ལས་ལས་ངེས་པར་འབྱུང་བའི་ཕྱིར་རྣམ་སྨིན་ནོ། །ཡང་ཡང་ཉིང་མཚམས་སྦྱོར་བར་བྱེད་པས་ལུས་ལེན་པའི་ཕྱིར་ལེན་པའི་རྣམ་ཤེས་ཀྱང་དེ་ཡིན་ཏེ། ཆོས་དེ་དག་ཐམས་ཅད་ཀྱི་བག་ཆགས་བསགས་པའི་ཕྱིར་སེམས་ཞེས་བྱ་སྟེ། ཙིཏྟའི་ཏ་ཕྱིས་པས་བསགས་པའོ།།གཉིས་པ་ལ།ངོ་བོ་དང་།ངེས་ཚིག་དང་།དམིགས་པ་དང་།གྲོགས་དང་།འབྱུང་བའི་དུས་དང་།སྒྲུབ་བྱེད་དང་།ཞར་ལ་ཡིད་གཞན་བཤད་པ་སྟེ། བདུན་གྱི་དང་པོ་ནི། ཀུན་གཞི་ལ་བརྟེན་ཅིང་ཀུན་གཞི་ལ་དམིགས་ནས་ངར་འཛིན་པའི་སེམས་གནས་སྐབས་གསུམ་མ་གཏོགས་པར་རྒྱུན་ཆགས་སུ་འཇུག་པ་སྟེ། དང་པོ་ནི། ཀུན་གཞི་བག་ཆགས་ཀྱི་གནས་ཡིན་པས་དེ་ལ་གནས་བཅས་ནས་འབྱུང་བས་སམ། ཁམས་སམ། ས་གང་དུ་ཀུན་གཞི་རྣམ་པར་སྨིན་པ་དེའང་དེ་ལ་རག་ལུས་ཏེ་འབྱུང་བའི་ཕྱིར་བདག་རྐྱེན་ཀུན་གཞི་ཡིན་ནོ། །དམིགས་རྐྱེན་ནི། ཀུན་གཞི་རྣམ་ཤེས་ཉིད་ལ་དམིགས་པ་སྟེ། དེས་བདག་རྐྱེན་དམིགས་རྐྱེན་མེད་པའི་ཤེས་པར་དོགས་པ་གཅོད་དོ། །ཐ་མ་གཉིས་ཀྱིས་ཀུན་གཞི་དང་འཇུག་ཤེས་གཞན་ལ་ཁྱབ་པ་ཆེས་པ་གཅོད་དོ།།དེ་ལ་གནས་ཏེ་རང་བྱུང་ཞིང་།།དེ་ལ་དམིགས་པ་ཡིད་ཅེས་བྱ།།རྣམ་ཤེས་ངར་སེམས་བདག་ཉིད་དོ།།ཞེས་སོ།།གཉིས་པ་ནི།མ་ན་ཡིད་ལ།མ་ནྱ་ཏ་རློམ་སེམས་པ་སྟེ།ཤེས་པ་ཞེས་པ་གང་དུས་རྟག་ཏུ་ངར་སེམས་པའམ།རློམ་སེམས་པའི་བདག་ཉིད་ཡིན་པས་ཡིད་དོ། །གསུམ་པ་ནི། ཀུན་གཞི་ལ་འཇིག་ཚོགས་ལ་ལྟ་སོགས་མཚུངས་པར་ལྡན་པས་ང་དང་ང་ཡིར་དམིགས་པའོ། །བཞི་པ་ནི། ཉོན་མོངས་ཅན་ཡིན་པའི་ཕྱིར་བསྒྲིབས་ལ། མི་དགེ་བར་ལུང་བསྟན་པའི་184

ཉོན་མོངས་པ་བཞི་པོ་ཀུན་གཞི་ལ་བདག་ཏུ་ལྟ་བའི་འཇིག་ལྟ་དང་། དེའི་དབང་གིས་བདག་ལ་དགའ་བའི་རྒྱུ་ཆགས་པ་དང་། འཇིག་ལྟས་བདག་ཏུ་མཐོང་བའི་དབང་གིས་ངའོ་སྙམ་དུ་སེམས་ཁེངས་པའི་ང་རྒྱལ་དང་། དེ་གསུམ་གྱི་རྒྱུ་བདག་ཏུ་རྨོངས་པའི་མ་རིག་པ་སྟེ། བཞི་དང་མཚུངས་པར་ལྡན་པས་ཉོན་མོངས་ཅན་དུ་གྱུར་པ་སྟེ། གཞན་ཀུན་འགྲོ་ལྔ་དང་མཚུངས་པར་ལྡན་པ་སྟེ།ཇི་སྐད་དུ། འདིའི་སེམས་ལས་བྱུང་བ་ནི།དགུ་ཁོ་ན་ཡིན་ནོ།།ཞེས་སོ།།དགེ་མི་དགེ་དང་མི་ལྡན་ཏེ། འདི་བསྒྲིབས་ལ་ལུང་མ་བསྟན་ཡིན་པས་སོ། །ཁོང་ཁྲོ་དང་ཐེ་ཚོམ་དང་རྣམ་པ་མི་མཚུངས། འདུན་སོགས་བཞི་དང་དམིགས་རྣམ་མི་མཚུངས་ཤིང་།ཉེ་ཉོན་གཞན་རྣམས་ཀྱང་ཁ་ཅིག་མི་དགེ་བ།ཁ་ཅིག་ཀུན་གཞི་ལ་མི་དམིགས་པས་དམིགས་རྣམ་མི་མཚུངས། ཁ་ཅིག་གི་གདགས་གཞི་མི་འབྱུང་བའི་ཕྱིར། འཇིག་ལྟ་ལས་གཞན་པའི་ཤེས་རབ་དང་ལྟ་བ་ཡང་མི་འབྱུང་སྟེ། ཤེས་རབ་རྫས་གཉིས་མཚུངས་ལྡན་མི་སྲིད་པས་སོ། །གཞན་འགྱུར་བཞི་རེས་འགའ་བ་ཡིན་ཞིང་དམིགས་རྣམ་མི་མཚུངས་པའི་་་ཕྱིར་རོ། །བསྒྲིབས་ལ་ལུང་དུ་མ་བསྟན་པའི། །ཉོན་མོངས་བཞི་དང་རྟག་ཏུ་འགྲོགས། །བདག་ཏུ་ལྟ་དང་བདག་ཏུ་རྨོངས། །བདག་རྒྱལ་བདག་ཆགས་འདུ་ཤེས་ཏེ། །མ་རིག་པ་དང་བདག་ལྟ་དང་། །ང་འོ་ང་རྒྱལ་སྲིད་འདི་ང་། །ཀུན་ནས་ཉོན་མོངས་ཅན་གྱུར་ཡིད། །ངར་སེམས་པ་ཡི་མཚན་ཉིད་དོ། །ཞེས་སོ། །དེས་དགེ་བ་དང་ལུང་མ་བསྟན་གྱི་སྐབས་སུའང་ངར་འཛིན་པའི་རྒྱུ་བྱེད་ལ།དེ་ཡང་གང་དུ་ལུས་སྐྱེས་པའི་ས་པ་དེའི་ཉོན་མོངས་དང་ལྡན་ཞིང་ཆགས་་་བྲལ་ལ་ཡང་འབྱུང་སྟེ། ཀུན་གཞི་ས་བོན་ལས་བྱུང་བས་དུས་རྟག་ཏུ་ཡོད་ཅིང་སྤང་གཉེན་གྱི་ཡུལ་གྱི་རྐྱེན་ཅན་མིན་པས་སོ།།ཇི་སྐད་དུ།ཕྱིན་ཅི་ལོག་གི་185

རྒྱུ་བྱེད་པའང་། །ཡིད་དེ་ཉོན་མོངས་དེ་རྟག་ཅན། །སེམས་དགེ་ལུང་དུ་མ་བསྟན་ཚེ། །རྟག་ཏུ་ངར་འཛིན་རྒྱུ་ཡིན་ནོ། །གང་དུ་སྐྱེས་པ་དེ་ཡི་འོ། །རེག་སོགས་ཀྱང་ཞེས་སོ། །ལྔ་པ་ནི། ཉོན་ཡིད་འཁོར་བཅས་དེ་ཡང་འདས་ལམ་མངོན་དུ་གྱུར་པ་ན། མི་འབྱུང་སྟེ། དོན་དམ་ཤེས་པ་བདག་མེད་མངོན་སུམ་དུ་རྟོགས་པ་དང་བདག་ལྟ་མི་མཐུན་པའི་ཕྱིར། འཇིག་རྟེན་པའི་ལམ་མངོན་དུ་གྱུར་ཀྱང་འབྱུང་སྟེ། དེ་དེའི་གཉེན་པོ་མིན་པས་སོ། །སློབ་པ་ནི། རྗེས་ཐོབ་ཏུ་ཀུན་གཞི་ལས་དེ་འབྱུང་སྟེ།མ་སྤངས་པའི་ཕྱིར་རོ།།འགོག་སྙོམས་ནི།འདུ་ཤེས་མེད་པའི་སྙོམས་འཇུག་བས་ཆེས་ཞི་ཞིང་། འདས་ལམ་སྟོབས་ཀྱིས་འཇུག་པའི་ཕྱིར་མི་འབྱུང་ལ། ལངས་པའི་རྗེས་ཐོབ་ཏུ་འབྱུང་ངོ་། །དེ་རིམ་གྱིས་མི་སྤོང་ནི སྲིད་རྩེའི་ཉོན་མོངས་དགུ་པ་སྤོང་བའི་བར་ཆད་མེད་པའི་ལམ་རྡོ་རྗེ་ལྟ་བུས་གཅིག་ཅར་སྤོང་བའི་ཕྱིར་མི་སློབ་པའི་སར་གཏན་མི་་་་་་འབྱུང་ངོ་། །དུས་དེ་གསུམ་ལས་མ་གཏོགས་པར་དགེ་མི་དགེ་ལུང་མ་བསྟན་གྱི་གནས་སྐབས་ཐམས་ཅད་དུ་འགྲོའོ། །དེ་དགྲ་བཅོམ་མེད། འགོག་པའི་སྙོམས་པར་འཇུག་ན་མེད། །འཇིག་རྟེན་འདས་པའི་ལམ་ན་མེད། །ཅེས་སོ། །དྲུག་པ་ནི།ཉོན་མོངས་ཅན་གྱི་ཡིད་མེད་ན།།མ་འདྲེས་པ་ཡི་མ་རིག་དང་།།ལྔ་པོ་དག་དང་འདྲ་བ་དང་། །སྙོམས་པར་འཇུག་པའི་བྱེ་བྲག་དང་། །ངེས་ཚིག་མེད་པའི་སྐྱོན་དུ་འགྱུར། །འདུ་ཤེས་མེད་པར་སྐྱེ་བའི་རྒྱུན། །ངར་འཛིན་མེད་པའི་སྐྱོན་དུ་འགྱུར།།ངར་འཛིན་པ་དང་ལྡན་པ་ནི།།རྣམ་པ་ཀུན་ཏུ་མི་འཐད་དོ། །གཉིས་མེད་གསུམ་པོ་འགལ་བར་འགྱུར། །དེ་མེད་ན་ནི་ངར་འཛིན་པ། །ཀུན་ཏུ་ཡོད་པར་མི་འགྱུར་རོ།།ཞེས་པའི་དོན།སོ་སྐྱེ་ལ་མ་འདྲེས་པའི་མ་རིག་པ་མེད་པར་འགྱུར་ཏེ།ཉོན་ཡིད་མེད་པའི་ཕྱིར།དེ་ནི་ཉོན་མོངས་གཞན་དང་186

མ་འདྲེས་པའི་མ་རེག་པ་ལ་ཟེར་བས་དབང་ཤེས་ལྔ་ལ་ལྡན་ནོ།།ཞེ་ན། དེ་མི་ལྡན་པར་འགྱུར་ཏེ།དེ་ལ་དེའི་གཉེན་པོ་མཐོང་ལམ་མི་སྐྱེ་བའི་ཕྱིར།ཁྱབ་པ།གང་ན་གཉེན་པོ་འབྱུང་བར་མི་མཐུན་ཕྱོགས་འབྱུང་ཞེས་ཁས་བླངས་སོ། །ཉོན་མོངས་ཅན་མིན་པའི་ཡིད་ཤེས་ལ་མི་འབྱུང་སྟེ། དེ་ཉོན་མོངས་ཅན་དུ་ཐལ་བས་སོ། །ཡིད་ཤེས་ཉོན་མོངས་ཅན་ལ་འབྱུང་ན། མ་འདྲེས་པ་མིན་པར་ཐལ་ཏེ།ཉོན་མོངས་གཞན་དང་མཚུངས་པར་ལྡན་པས་སོ།།ཉོན་མོངས་དེས་ཡིད་ཤེས་ཉོན་མོངས་ཅན་དུ་ཁས་ལེན་ན། གཏན་དུ་ཉོན་མོངས་ཅན་དུ་འགྱུར་བས་དགེ་སེམས་མེད་པར་འགྱུར་རོ།།ཡིད་ཤེས་ཀྱི་གཉེན་པོ་མངོན་དུ་བྱེད་པ་ཡང་མི་རུང་སྟེ།ཉོན་མོངས་ཅན་ཡིན་པའི་ཕྱིར་རོ།།ངེད་ལྟར་ན།ཉོན་ཡིད་ཡོད་པས་དགེ་སེམས་དང་ལྷན་ཅིག་འབྱུང་ཞིང་དགེ་སེམས་ཀྱིས་དྲངས་པའི་གཉེན་པོ་སྐྱེས་པས་དེ་འགག་གོ །དེ་འཇིག་ལྟ་སོགས་དང་འདྲེས་པའི་ཕྱིར་མ་འདྲེས་པར་མི་འགྲུབ་ཅེ་ན། ངེད་ཉོན་མོངས་གཞན་དང་མ་འདྲེས་པས་མ་འདྲེས་པར་མི་འདོད་ཀྱི། དེ་ཁོ་ན་ཉིད་མངོན་སུམ་དུ་མ་མཐོང་བའི་གེགས་གཉེན་པོ་མ་སྐྱེས་པར་རྒྱུན་མི་འཆད་པར་འབྱུང་བ་དེ་རྣམས་གཞན་ལ་མེད་པའི་ཕྱིར་མ་འདྲེས་པ་སྟེ།སངས་རྒྱས་ཀྱི་ཆོས་མ་འདྲེས་པ་བཞིན་ནོ།།ཡང་དག་དོན་ལ་འཇུག་པ་ཡི། །སེམས་ཀྱི་གེགས་སུ་རྟག་གྱུར་དང་། །དུས་རྣམས་ཀུན་ཏུ་འབྱུང་བ་ནི། །མ་འདྲེས་པ་ཡི་མ་རིག་འདོད། །ཅེས་སོ། །ཡང་།དབང་ཤེས་ལྔ་ལ་ལྷན་ཅིག་སྐྱེ་བའི་གནས་བདག་རྐྱེན་ཐུན་མོང་མིན་པ་ཡོད་པ་བཞིན་དུ་ཡིད་ཤེས་ལ་མེད་པར་འགྱུར་ཏེ།ཉོན་ཡིད་མེད་པའི་ཕྱིར།ཁ་ཅིགསྙིང་བུ་ག་གཅིག་ནས་དགུའི་བར་ཡིན་ནོ་ཞེ་ན།འོ་ན།དེ་རྟོག་མེད་དུ་འགྱུར་ཏེ། དབང་པོ་གཟུགས་ལ་བརྟེན་པའི་ཕྱིར་དང་། ལུས་ཚོར་སེམས་ཚོར་གྱི་བྱེ་187

བྲག་མེད་པར་འགྱུར་ཞིང་། གཟུགས་མེད་ན། ཡིད་ཤེས་མེད་པར་འགྱུར་ཏེ།དགེ་སློང་དག ཡིད་ནི། ནང་གི་སྐྱེ་མཆེད་ཡིན་ཏེ། གཟུགས་ཅན་མ་ཡིན་པ།བསྟན་དུ་མེད་པ་ཐོགས་པ་མེད་པའོ།།ཞེས་པ་དང་འགལ་ལོ།།ཁ་ཅིགདྲུག་པོ་འགག་མ་ཐག་པ་ལ་འདོད་ན། འཇུག་ཤེས་སུ་འདྲ་བ་ལ་ལྷན་ཅིག་སྐྱེ་བའི་རྟེན་ཡོད་མེད་འགལ་ལ། ཐུན་མོང་མིན་པའང་མིན་ཏེ། དེ་ནི་དབང་ཤེས་ཀྱི་རྟེན་ཡིན་པའི་ཕྱིར། ཐ་མའི་རྟེན་འདས་ལྔ་རྣམས་ཀྱི། །དེ་དག་ལྷན་ཅིག་སྐྱེས་པའང་ཡིན།།ཞེས་ཁས་བླངས་པས་སོ།།ཁ་ཅིག རྩ་བའི་རྣམ་ཤེས་དང་།འཁོར་བ་ཇི་སྲིད་པའི་ཕུང་པོ་ལ་འདོད་ན། དེ་ནི་ཀུན་གཞི་ཡིན་པས་ཐུན་མོང་དུ་རྒྱུའི་རྐྱེན་ཡིན་གྱི། ཐུན་མོང་མིན་པའི་རྟེན་མིན་ནོ། །དེས་ན་དབང་ཤེས་ལྔའི་བདག་རྐྱེན་ཐུན་མོང་མ་ཡིན་པའི་རྒྱུ་ཡིན་པས། དེའི་མིང་གིས་བཏགས་པ་བཞིན་དུ་འདིར་ཡང་ཐུན་མོང་མ་ཡིན་པའི་རྟེན་རང་གི་ཡིད་ཤེས་ཞེས་་་་་་་བཏགས་པའི་རྟེན་ནི། །ཉོན་ཡིད་དོ། །འོ་ན། ཡིད་ཤེས་ཟག་མེད་དང་། དགྲ་བཅོམ་སོགས་ཀྱི་ཡིད་ཤེས་ཀྱིས་མ་ངེས་སོ། །ཞེ་ན། མིང་ཙམ་ཡོད་ཀྱི། དོན་ཇི་བཞིན་མེད་ཅེས་བཤད་ལ།ཁ་ཅིག ཟག་བཅས་ཀྱི་དབང་དུ་བྱས་ཞེས་འདོད་ལ།ཁ་ཅིག ཐེག་ཆུང་ལ་མ་བསྒྲིབས་ལུང་མ་བསྟན།ཐེག་ཆེན་ལ་ཟག་མེད་དུ་གནས་གྱུར་ནས་ཡོད་ཅེས་འདོད་དེ། བརྟག་པའི་གནས་སོ། །ཡང་། འདུ་ཤེས་མེད་པ་དང་།འགོག་སྙོམས་ལ་བྱེ་བྲག་མེད་པར་འགྱུར་རོ།།ཁ་ཅིག ས་བཞི་པ་དང་སྲིད་རྩེ། ཡིད་བྱེད་ངེས་འབྱུང་དང་། གནས་འབྲས་བུ་འདུ་ཤེས་མེད་པ་བ་དང་སྲིད་རྩེ།མྱོང་འགྱུར་ངེས་པ་དང་།གཉིས་སྐ དང་པོ་བསྐྱེད་པ་ཁམས་གཉིས་ཀ་དང་།མིའི་རྟེན་གྱི་ཁྱད་ཡོད་ཅེ་ན།དེ་དག་ཁྱད་ཡོད་ཀྱང་ངོ་བོ་ཉོན་མོངས་ཅན་གྱི་ཚོར་འདུ་ཐམས་ཅད་ཞི་བར་ཁྱད་མེད་པར་འགྱུར་ལ། འདོད་188

ན། འཕགས་པའང་འཇུག་པར་འགྱུར་རོ། །འདིར་ནི། འགོག་སྙོམས་སུ་ཉོན་ཡིད་འགག་ཅིང་།གཅིག་ལ་མི་འགག་པས་ཁྱད་ཆེའོ།།ཡང་།ངར་སེམས་པའི་ཕྱིར་ཡིད་ཅེས་བྱ་བའི་ངེས་ཚིག་གི་གཞི་མེད་པར་འགྱུར་ཏེ། འགག་མ་ཐག་པ་ནི། འདས་པའི་ཕྱིར་ངར་མི་འཛིན། དབང་ཤེས་ལྔ་ནི། རྣམ་ཤེས་ལྔ་དང་མཚུངས་སྐྱེས་བློ། །ངེས་རྟོག་མེད་ཕྱིར་ལྟ་བ་མིན། །ཞེས་རྟོག་མེད་ཡིན་པས་ངར་མི་འཛིན་ལ།ཡིད་ཤེས་ནི།རེས་འགའ་མཚུངས་ལྡན་གྱི་དབང་གིས་ངར་འཛིན་ཡང་རྟག་ཏུ་ངར་འཛིན་པའི་རང་བཞིན་མིན་ནོ། །ཡང་། འདུ་ཤེས་མེད་པ་བར་སྐྱེ་བའི་རྒྱུན་ཐོབ་པ་ན། ངར་འཛིན་པ་མེད་པར་འགྱུར་ཏེ། ཉོན་ཡིད་མེད་པའི་ཕྱིར།འདོད་ན།དེ་འཕགས་པས་སྨད་པར་མི་འགྱུར་བ་ལས་མི་ཁོམ་པའི་གནས་སོ་ཞེས་འཕགས་པས་སྨོད། དེས་ན་སོ་སྐྱེའི་སྐྱེ་བའི་རྒྱུ་ངར་མི་འཛིན་པ་མེད་པས་དེར་ཡང་ཉོན་ཡིད་གྲུབ་བོ། །ཡང་། ཆོས་གསུམ་གའི་གནས་སྐབས་སུ་ངར་འཛིན་མི་འབྱུང་བར་ཐལ། འདོད་ན། དགེ་བ་ལ་ཡང་སྦྱིན་པར་བྱེད་དོ། །ཞེས་ངར་འཛིན་འབྱུང་ལ། དེ་མ་རིག་པ་དང་། དེ་ཡང་དེའི་རྟེན་སེམས་མེད་པར་མི་འབྱུང་ཞིང་། དེའི་ཚེ་དེའི་རྟེན་ཉོན་ཡིད་ལས་གཞན་མེད་དོ།།དེས་ན།ཉོན་ཡིད་མེད་ན།མ་འདྲེས་པ་དང་།ལྔ་པོ་དང་འདྲ་བ་གཉིས་མེད།ལྷག་མ་གསུམ་པོ་དང་འགལ།ངར་འཛིན་ཀུན་ཏུ་ཡོད་པར་མི་འགྱུར་རོ། །བདུན་པ་ནི། གང་ཞིག་ཉོན་ཡིད་མ་ཡིན་ཀྱང་ཡིད་ཅེས་རྣམ་གྲངས་ཀྱིས་བསྟན་པ་ཡོད་དེ། མིག་ཤེས་སོགས་རྣམ་ཤེས་དྲུག་པོ་གང་དང་ཅིགང་འགག་མ་ཐག་པའི་རྣམ་ཤེས་དེ་དང་དེ་ནི། ངེས་པའི་ཚིག་གིས་དེ་མ་ཐག་པའི་རྣམ་ཤེས་ཕྱི་མ་འབྱུང་བའི་རྟེན་བྱེད་པས་ཡིད་དེ། ས་མནྟ་རཾ་ཞེས་པ།དེ་མ་ཐག་པའི་དོན་ནོ།།གསུམ་པ་ལ།སྡོམ་ནི།ངོ་བོ་ཉིད་དང་གནས་དང་189

ནི།།དམིགས་པ་དང་ནི་གྲོགས་རྣམས་དང་།།ལས་ཏེ་སྒོ་ནི་ལྔ་པོ་ཡིས།།སེམས་ནི་རབ་ཏུ་འཇུག་པར་འགྱུར།།ཞེས་ལྔ་ལས།དང་པོ་ངོ་བོ་ལ།འཇིག་པའི་རྣམ་ཤེས་ཙམ་གྱི་མཚན་ཉིད། ཡུལ་སོ་སོར་རྣམ་པར་རིག་པའི་རྣམ་ཤེས་བརྟན་པ་སྟེ། རྒྱུན་མི་བརྟན་པའི་དོན་ནི། སོ་སོ་སྐྱེ་བོའི་སྐབས་སུའང་རེས་འགའ་རྒྱུན་ཆད་པར་འགྱུར་རོ། །ངོ་བོ་དགེ་མི་དགེ་ལུང་མ་བསྟན་གསུམ་ག་སྐྱེ་རུང་ངོ་། །གསུམ་པ་ཡུལ་རྣམས་དྲུག་པོ་ལ།།དམིགས་པ་གང་ཡིན་དེ་དག་སྟེ།།དགེ་དང་མི་དགེ་གཉིས་ཀ་མིན།།ཞེས་སོ།།སོ་སོའི་མཚན་ཉིད་ལ།བསྟན་བཤད་གཉིས་ཀྱི་དང་པོ་ནི། རྣམ་ཤེས་དུ་མ་བསགས་པས་ན།ཚོགས།གནས་ཀྱི་སྒོ་ནས་དྲུག་སྟེ། མིག་གི་སོགས་སོ། །གཉིས་པ་ནི། བདག་རྐྱེན་མིག་དབང་ལ་བརྟེན་ཅིང་ཡུལ་གཟུགས་ལ་དམིགས་ནས་ཡུལ་སོ་སོར་རྣམ་པར་རིག་པའོ། །རྣམ་པར་རིག་པ་ནི། འཛིན་པ་དང་། རྟོགས་པ་དང་།ཁོང་དུ་ཆུད་པའི་དོན་ནོ།།རྣ་བ་སོགས་ཀྱང་དེ་བཞིན་ནོ། །ཅི་སྟེ་གཟུགས་ཀྱི་ཤེས་པ་སོགས་མི་བརྗོད་པར་མིག་ཤེས་སོགས་བརྗོད་ཅེ་ན། ཁ་ཅིག དབང་པོ་ནི། རྟེན་དང་ཐུན་མོང་མ་ཡིན་པའི་རྒྱུ་ཡིན་ཏེ། གཟུགས་ནི།ཤེས་པ་གཞན་དང་།རྒྱུད་གཞན་གྱི་རྒྱུ་ཡིན་ནས་ཐུན་མོང་མིན་པའི་རྒྱུའི་མིང་གིས་བརྗོད་དེ།ནས་ཀྱི་མྱུ་གུ་བཞིན་ཞེས།དེ་ཕྱིར་ཐུན་མོང་མ་ཡིན་ཕྱིར།།དེ་དག་གིས་ནི་རྣམ་ཤེས་བསྟན།།ཞེས་འདོད་དོ།།འདིར་དབང་པོ་ལ་ཚིག་སྦྱར་བ་ལྔ་འཐད།ཡུལ་ལ་མི་འཐད་པའི་ཕྱིར་ཏེ།འདི་ལྟར་མིག་ལ་རྣམ་ཤེས་ཏེ། དབང་པོའི་ཡུལ་ལ་ཤེས་པ་འབྱུང་སྟེ། དེ་ཡོད་ན་དེ་ཡང་ཡོད་པའི་ཕྱིར།མིག་ལོང་བས་མུན་པ་མཐོང་བ་བཞིན།གཟུགས་ནི་ཡོད་ཀྱང་ལོང་བས་མི་མཐོང་ངོ་།།མིག་གི་རྣམ་ཤེས་ཏེ།གཟུགས་མ་གྱུར་ཀྱང་དེའི་དབང་གིས་རྣམ་ཤེས་འགྱུར་བའི་ཕྱིར། མིག་སེར་གྱི་ནད་ཀྱིས་དུང་སེར་190

འཛིན་བཞིན། མིག་ལས་རྣམ་ཤེས་ཏེ། མིག་ནི། མིག་ཤེས་ཀྱི་ས་བོན་དང་འབྲེལ་བས་དེ་ལས་གྲུབ་པའི་ཕྱིར། མིག་གི་ཕྱིར་རྣམ་ཤེས་ཏེ། མིག་ཤེས་ཀྱི་ཚོར་བས་མིག་ལ་ཕན་གནོད་དུ་འགྱུར་གྱི། ཡུལ་ལ་མ་ཡིན་པ་བཞིན། མིག་དང་མཚུངས་པའི་རྣམ་ཤེས་ཏེ། གཉིས་ཀ་སེམས་ཅན་གྱི་གྲངས་སུ་གཏོགས་པའི་ཕྱིར། གཟུགས་ནི། སེམས་ཅན་གྱི་གྲངས་སུ་གཏོགས་པས་མ་ཁྱབ་བོ། །འོ་ན། མིག་གིས་གཟུགས་མཐོང་ངམ། རྣམ་ཤེས་ཀྱིས་མཐོང་ཞེ་ན། ཁ་ཅིག རྟེན་བཅས་ཀྱི་མིག་གིས་མཐོང་གི ཤེས་པས་མིན་ཏེ།ཤེས་པ་ཐོགས་མེད་ཡིན་པས་ཆོད་པའི་གཟུགས་ཀྱང་མཐོང་བར་ཐལ་བའི་ཕྱིར་རོ། །དེས་ན་དབང་པོ་དྲུག་གིས་མཐོང་ཐོས་ཚོར་མྱོང་རེག་རྣམ་པར་ཤེས་ཏེ། མིག་གིས་གཟུགས་རྣམས་མཐོང་རྟེན་བཅས། །དེ་ལ་བརྟེན་པའི་རྣམ་ཤེས་མིན། །གང་ཕྱིར་བར་དུ་ཆོད་པ་ཡི།།གཟུགས་རྣམས་མཐོང་བ་མིན་ཕྱིར་ལོ།།ཞེའོ།།འདིར་དོན་དམ་པར་ན་གང་གིས་ཀྱང་མཐོང་བ་མིན་ཏེ།དངོས་པོ་རྣམས་རྟེན་འབྲེལ་དང་།སྐད་ཅིག་པ་དང་། གཡོ་བ་མེད་པས་ཆོས་རྣམས་བྱེད་པ་མེད་པའི་ཕྱིར་ཐ་སྙད་དུ་ཚོགས་པར་གྱུར་པ་ཙམ་ལ་མཐོང་བར་བརྗོད་ཀྱང་གཙོ་བོར་མིག་གིས་་་་་་་་མཐོང་སོགས་དང་།ཤེས་པས་ཤེས་ཞེས་བརྗོད་པ་རྒྱུ་དྲུག་གིས་ཏེ།འབྱུང་བའི་རྒྱུའི་ཕྱིར་ཏེ། དབང་པོ་ཡོད་ན། ཤེས་པའི་རྒྱུ་མ་ཚང་བ་མེད་ཀྱི། རྣམ་ཤེས་དེ་ལྟ་མིན་ནོ། །གནས་ཀྱི་ཕྱིར་ཏེ། མཐོང་བའི་རྟེན་ཡིན་པས་སོ། །མི་གཡོ་བའི་ཕྱིར་ཏེ། རྟག་ཏུ་རིགས་གཅིག་པས་སོ། །རང་དབང་དུ་འཇུག་པའི་ཕྱིར་ཏེ།སྐད་ཅིག་རེ་རེ་ལ་འབྱུང་བ་རྐྱེན་ཚོགས་པ་ལ་མི་ལྟོས་པའི་ཕྱིར་རོ། །མཛེས་པར་འཇུག་པའི་ཕྱིར་ཏེ།དེས་གནས་མཛེས་པའི་ཕྱིར། ལུང་གི་ཕྱིར་ཏེ། མིག་གིས་གཟུགས་རྣམས་མཐོང་ངོ་།།ཞེས་གསུངས་པས་སོ།།རྣམ་ཤེས་ནི། དུ་མར་191

འབྱུང་ཞིང་གཡོ་བར་འཇུག་པའི་ཕྱིར་དེ་ལྟ་མིན་ནོ། །མིག་རེ་རེ་ལ་བརྟེན་པའི་མིག་ཤེས་འབྱུང་ངམ། གཉི་ག་ལ་བརྟེན་ཅེ་ན། གཉིས་ཀ་ལ་བརྟེན་ནས་མིག་ཤེས་གཅིག་འབྱུང་སྟེ། གཉིས་ཀ་མ་ཉམས་ཤིང་མ་བསྒྲིབས་པས་ཕྱེ་ན་གསལ། གཅིག་གི་ཕྱེད་ཕྱེ་ན་ཟླ་བ་གཉིས་འཛིན་དུ་འགྱུར་སོགས་ཀྱི་ཕྱིར་ཏེ།སྒྲོན་མ་བཞིན། འོན་ཀྱང་གནས་ཆད་པས་རྣམ་ཤེས་གཉིས་སུ་མི་འགྲོ་སྟེ།གཟུགས་ཅན་མིན་པའི་ཕྱིར། ཡུལ་ལ་མི་གནས་པས་ཡུལ་ལས་གཉིས་སུ་དབྱེར་མེད་དོ། །ཡུལ་སྣ་ཚོགས་པ་ཡོད་ན། དབང་པོ་རེ་རེའི་སྒོ་ནས་ཤེས་པ་གཅིག་ཁོ་ནས་གཅིག་ཅར་འཛིན་ཞིང་རྣམ་པ་ནི། སྣ་ཚོགས་ཡིན་ནོ། །ལྕེ་ལ་ཁམ་ཟས་རེག་ན། ལྕེ་ཤེས་ལུས་ཤེས་གཅིག་ཅར་འབྱུང་ངོ་། །སྒྲ་ནི། རྒྱུན་མེད་པས་ཡུལ་གཞན་དུ་རྒྱུན་གྱིས་འགྲོ་བ་མེད་ཀྱི། རང་གི་ཡུལ་ན་འདུག་ཅིང་བྱུང་མ་ཐག་ཏུ་རྒྱས་པར་འབྱུང་སྟེ། མར་མེའི་འོད་བཞིན་ནོ། །ཐག་ཉེ་ཡང་བར་དུ་ཆོད་པའི་སྒྲ་གསལ་བར་མི་ཐོས་པ་ནི། ཐོགས་པ་ཡོད་པའི་ཕྱིར་སྒྲིབ་པའི་གསེབ་ནས་ཆུང་ངུར་འབྱུང་བའོ།།གཉིས་པ་གནས་ནི་ལྔ་སྟེ།ཀུན་གཞིའི་ས་བོན་གྱིའོ། །འགག་མ་ཐག་པའི་ཡིད་ནི། དེ་མ་ཐག་པའི་སྟེ། འབྱུང་ཞིང་གོ་འབྱེད་པའི་ཕྱིར་རོ། །དབང་པོ་ལྔ་ནི། དབང་ཤེས་ལྔའི་ལྷན་ཅིག་འབྱུང་བའི་འོ།།ཡིད་ཤེས་ལ།བྱེ་བྲག་སྨྲ་བ་དང་མདོ་སྡེ་པས།ལྷན་ཅིག་འབྱུང་བའི་གནས་མི་འདོད་ཀྱང་སེམས་ཙམ་པས་ཉོན་ཡིད་དོ། །མཚན་མ་ལ་འཆིང་བ་ཡི་ནི།ཉོན་ཡིད་དེ། དེས་ཐམས་ཅད་ཟག་བཅས་སུ་བྱེད་པས་སོ། །དགེ་མི་དགེར་བྱེད་པའི་གནས་ནི། སེམས་བྱུང་རྣམས་ཏེ། དེ་དང་མཚུངས་པར་ལྡན་པས་དགེ་མི་དགེར་བྱེད་པའི་ཕྱིར་རོ། །གསུམ་པ་དམིགས་པ་ནི། གཟུགས་སོགས་སོ།།བཞི་པ་གྲོགས་ལ།དབང་ཤེས་དང་།ཡིད་ཤེས་གཉིས་ཀྱི་དང་པོ་ནི།192

ཇི་སྐད་དུ། མིག་ཀྱང་ཡོངས་སུ་མ་ཉམས་ལ་གཟུགས་ཀྱང་སྣང་བར་གྱུར་ཅིང་དེ་དང་བྱུང་བའི་ཡིད་ལ་བྱེད་པ་ཡང་ཉེ་བར་གནས་པར་གྱུར་ན། དེ་ལས་སྐྱེས་པའི་མིག་གི་རྣམ་པར་ཤེས་པ་ཡང་འབྱུང་བར་འགྱུར་རོ།།ཞེས་པ་ལྟར།རྒྱུའི་རྐྱེན་ས་བོན། བདག་རྐྱེན་དབང་པོ། དམིགས་རྐྱེན་ཡུལ། དེ་མ་ཐག་རྐྱེན་འགག་མ་ཐག་པའི་ཡིད་རྣམས་ལས་སྐྱེས་པའི་དབང་ཤེས་ནི། ཉེར་གནས་ལས་བྱུང་བ་ཞེས་པ་དོན་གྱི་ངོ་བོ་ཙམ་འཛིན་པའོ། །དེའི་འོག་ཏུ་དབང་ཤེས་ཀྱི་ཡུལ་ལ་རྟོག་ཅིང་དཔྱོད་པ་ཀུན་ཏུ་ཚོལ་བ་པའི་ཡིད་ཤེས། དེའི་འོག་ཏུ་དེའི་དོན་ངེས་པའི་སེམས་རྣམ་པར་འཇོག་པའི་ཡིད་ཤེས་སོ། །དེའི་འོག་ཏུ་དེ་གཉིས་ཀྱིས་ངེས་པར་བརྟགས་པས་དགེ་བའམ་ཉོན་མོངས་ཅན་དུ་སྐྱེས་་པ་རྣམ་པར་རྟོག་པའི་ཡིད་ཤེས་སོ། །དེའང་མདོ་སྡེ་པས་དབང་ཤེས་ལྔ་གཅིག་ཅར་མི་འབྱུང་ཞིང་། ཕན་ཚུན་གྱི་མཇུག་ཐོགས་སུ་ཕན་ཚུན་འབྱུང་འགྱུར་མ་ངེས་ལ། སྐད་ཅིག་གཅིག་ལ་བྱུང་བའི་དབང་ཤེས་ལྔའི་མཇུག་ཏུ་ཡིད་ཤེས་ངེས་པར་འབྱུང་བ་དང་བསྟུན་པའི་ལུགས་སོ། །དེ་ལ་དབང་ཤེས་དང་པོའི་འཁོར་དུ་ཀུན་འགྲོ་ལྔ་ཁོ་ནའོ། །ངེས་པའི་སེམས་ཕན་ཆད་ཀྱི་དབང་ཤེས་དེ། ཇི་སྲིད་ཡིད་གཞན་དུ་མ་གཡེངས་ཀྱི་བར་དུ་ཡིད་ཤེས་དེའི་སྔོན་གྱི་འཕེན་པས་དགེ་ཉོན་འཁོར་དུ་འབྱུང་གི རང་གི་རྣམ་པར་རྟོག་པའི་དབང་གིས་མ་ཡིན་ཏེ།རྟོག་མེད་ཡིན་པའི་ཕྱིར་རོ།།དེ་ལ་དགེ་བ་ལ་ཀུན་འགྲོ་ལྔ། ཡུལ་ངེས་ལྔ། དགེ་བ་བཅུ་གཅིག རྟོག་དཔྱོད་གཉིས་རྣམས་སྲིད་དེ། རྟོག་དང་དཔྱོད་དང་བཅས་པ་ནི། །རྣམ་པར་ཤེས་པའི་ཁམས་ལྔ་ཡིན། །ཞེས་པས་སོ།།མི་དགེ་བ་ལ་ཀུན་འགྲོ་ལྔ།ཡུལ་ངེས་ལྔ།དུག་གསུམ།ཉེ་ཉོན་འོག་མ་བཅུ།རྟོག་དཔྱོད་གཉིས་རྣམས་སྲིད་དོ། །ང་རྒྱལ་ལྟ་བ་ཐེ་ཚོམ་གསུམ། བཅུ་ཚན་193

དང་པོ།རྒོད་འགྱོད་གཉིས་རྣམས་ཡིད་ཀྱི་ས་པ་ཡིན་པས་མི་འབྱུང་ངོ་།།ལུང་མ་བསྟན་བསྒྲིབས་པ་ལ་ངོ་ཚ་ཁྲེལ་མེད་གཉིས་མ་གཏོགས་པ་མི་དགེ་བ་དང་ཕལ་ཆེར་འདྲའོ། །མ་བསྒྲིབས་པ་ལ་ཀུན་འགྲོ་ལྔ། ཡུལ་ངེས་ལྔ། རྟོག་དཔྱོད་རྣམ་གཉིས་སྲིད་དོ། །གཉིས་པ་ཡིད་ཤེས་ལ། རྩོལ་བ་མེད་ཅིང་གཡེང་བར་གྱུར་པ་དང་། དམིགས་པ་ལ་མ་འདྲིས་པ་ནི། ཉེར་གནས་ལས་བྱུང་བ་སྟེ།འདས་པ་ལ་དམིགས་པ་ཁོ་ན་ཡིན་ལ།དེའི་འཁོར་ཀུན་འགྲོ་ལྔ་ཁོ་ནའོ།།ཚོལ་བ་པ་ལ་སོགས་པ་དབང་ཤེས་ཀྱི་ཡུལ་ལ་དམིགས་པ་ནི། ད་ལྟར་བའི་ཡུལ་ཅན་ཡིན་ལ། ངེས་པའི་སེམས་ཕན་ཆད་ནས་སྔོན་གྱི་འཕེན་པ་དང་། རང་གི་རྟོག་པའི་དབང་གཉིས་ཀུས་ཀྱང་དགེ་ཉོན་རང་གི་འཁོར་དུ་འབྱུང་ངོ་། །དེ་ལ་སེམས་བྱུང་ཐམས་ཅད་འབྱུང་དུ་རུང་བ་དེས་ན། ཚོགས་དྲུག་ལ་དགེ་མི་དགེ་གསུམ་ག་དང་།ཚོར་བ་བདེ་སྡུག་བཏང་སྙོམས་གསུམ་ག་འབྱུང་སྟེ།ཀུན་ཏུ་འགྲོ་དང་བྱེ་བྲག་ངེས། །སེམས་ལས་བྱུང་བ་དགེ་བ་དང་། །དེ་བཞིན་ཉོན་མོངས་ཉེ་ཉོན་མོངས། །ཚོར་བ་གསུམ་དང་དེ་མཚུངས་ལྡན། །ཞེས་སོ། །དེ་ལ་བྱེ་བྲག་སྨྲ་བས་གཉིད་སྟུག་པོ་དང་བརྒྱལ་བ་ན་ཡིད་ཤེས་ཡོད་པས། སེམས་མེད་ཀྱི་སྐབས་གསུམ་ལས་མི་འདོད་དོ། །ཁ་ཅིག ཡིད་ཤེས་རྒྱུན་མི་འཆད་པར་འདོད་ཀྱང་། འདིར་སེམས་མེད་ཀྱི་གནས་སྐབས་གསུམ་མ་གཏོགས་པར་ཡིད་ཤེས་རྒྱུན་མི་འཆད་དེ། ཡིད་ཀྱི་རྣམ་ཤེས་འཇུག་པ་ནི། །རྟག་ཏུའོ་འདུ་ཤེས་མེད་པ་དང་།།སྙོམས་པར་འཇུག་པ་རྣམ་གཉིས་དང་།།སེམས་མེད་གཉིད་དང་བརྒྱལ་མ་གཏོགས།།ཞེས་སོ།།ལྔ་པ་ལས་ལ། དབང་ཤེས་དང་།ཡིད་ཤེས་ཀྱི་ལས་གཉིས་ཀྱི་དང་པོ་ནི། རང་གི་ཡུལ་དང་། རང་མཚན་་་་དང་། ད་ལྟར་གྱི་དུས་དང་།སྐད་ཅིག་གཅིག་སྟེ།དེ་རྣམས་རིག་པ་དང་།དགེ་194

ཉོན་དང་།ལུས་ཀུན་ནས་སློང་བས་ཡིད་ཤེས་ཀྱི་རྗེས་སུ་འཇུག་པ་དང་།སྡུག་མི་སྡུག་གི་འབྲས་བུ་ཡོངས་སུ་འཛིན་པའོ། །དབང་ཡུལ་དབང་ཤེས་ཀྱི་རྒྱུ་ཡིན་པས་ལྷན་ཅིག་འབྱུང་བ་དང་ཡུལ་ད་ལྟར་བར་མི་འཐད་དོ། །ཞེ་ན། ཁ་ཅིག དབང་ཡུལ་ད་ལྟ་བའི་འབྲས་བུ་རྣམ་ཤེས་ད་ལྟར་བས་ཡུལ་གྱི་རྣམ་པ་མ་ཤར་ཡང་རིག་ཙམ་དུ་ཡོད་པ་ཉིད་ཀྱིས་ཡུལ་ད་ལྟར་བ་རྡུལ་ཕྲན་བསགས་པ་དངོས་སུ་རིག་སྟེ། དུས་མཉམ་གྱི་རྒྱུ་འབྲས་ཡིན་ལ་རང་རིག་མེད་པར་འདོད་དེ།དབང་སྐྱེས་བློ་ནི་རྣམ་མེད་ཀྱི།།ཕྲ་རབ་བསགས་པ་དངོས་སུ་རིག།ཁ་ཆེའི་གཞུང་གི་ཆུ་གཏེར་གྱི། །བྱེ་བྲག་སྨྲ་བའི་གཞུང་འདོད་འགྱུར། །ཞེས་སོ། །ཁ་ཅིག དོན་སྔ་མས་ཤེས་པ་ལ་རྣམ་པ་གཏད་པའི་རྒྱུ་བྱས་ནས།ཤེས་པ་དོན་དེའི་རྣམ་པར་སྐྱེས་པས་དོན་གྱི་རྣམ་པ་དེ་རིག་པ་རང་རིག་པ་ཡིན་ཡང་དེ་ལ་དོན་གྱི་རིག་པར་ཞེན་པ་ཡིན་གྱི། གཟུང་དོན་དངོས་སུ་མི་སྣང་བར་འདོད་པས།རྣམ་པ་རིག་པ་ལ་དོན་ད་ལྟར་བ་རིག་པར་བཏགས་སོ།།ཤེས་པ་རྣམ་བཅས་སྐྱེད་བྱེད་ནི།།དབང་པོའི་སྤྱོད་ཡུལ་སྣང་བ་མིན། །ནམ་མཁའ་མོ་གཤམ་བུ་དང་མཚུངས།།འགོག་པ་དག་ནི་ནམ་མཁའ་བཞིན།།འདུ་ཤེས་བེམ་པོ་ཡོད་མ་ཡིན། །དུས་གསུམ་རྗེས་འགྲོ་དག་ཀྱང་མེད། །ཐོགས་པ་མེད་པའི་གཟུགས་ཡོད་མིན། །ཞེས་དང་། དོན་གྱི་རྣམ་པ་མྱོང་བ་ལ། །དོན་མྱོང་ཞེས་ནི་བཏགས་པ་ཡིན།།ཞེས་སོ།།བསྡུ་བར།རྒྱུ་འབྲས་དུས་མཉམ་པར་མི་རུང་བའི་ལན་དུ།མར་མེ་དང་འོད་བཞིན་གནས་ཀྱི་རྒྱུ་འབྲས་ཡིན་པས་དབང་པོ་དང་ལྷན་ཅིག་འབྱུང་གི ས་བོན་དང་མྱུ་གུ་བཞིན་སྐྱེད་པའི་རྒྱུ་མིན་ཏེ།གཞི་རྟེན་མེད་པར་འགྱུར་བས་སོ།།ཞེས་འབྱུང་ལ།ཁ་ཅིག དབང་པོའང་དུས་སྔ་བར་འདོད་དོ། །སེམས་ཙམ་པས་མིག་སོགས་སུ་སྤྲོས་པས་བསྒོས་པའི་ལས་ཀྱིས་195

འཕངས་པ་ཀུན་གཞི་འགྱུར་བའི་ཁྱད་པར་རྙེད་པ་ནང་གི་སྐྱེ་མཆེད་དོ། །རྒྱུ་དེ་ལས་འབྱུང་བའི་འཇུག་ཤེས་ལ་གཟུགས་སོགས་སུ་སྣང་བ་ཕྱིའི་སྐྱེ་མཆེད།ཀུན་གཞི་དོན་དང་སེམས་ཅན་དུ་སྣང་བ་སྟེ། གཟུང་འཛིན་དུ་སྣང་བའི་འཇུག་ཤེས་སྐྱེ་བའི་བདག་རྐྱེན་ཡིན་པའི་ཕྱིར་ཕྱིའི་སྐྱེ་མཆེད་ཅེས་བྱའི། ཀུན་གཞི་རང་ཡུལ་དུ་འགྱུར་བ་མ་ཡིན་ནོ། །གཟུགས་སོགས་སུ་སྣང་བའི་རྣམ་ཤེས་ཀྱིས་འདྲ་བའི་ཡེ་ཤེས་སྐྱེད་ནུས་ཀྱི་བག་ཆགས་འཇོག་ཅིང་། བག་ཆགས་དེ་ཡོངས་སུ་གྱུར་པ་གཟུགས་སོགས་སུ་སྣང་བའི་ཤེས་པ་སྐྱེ་བས།དེ་སྣང་གིབག་ཆགས་བསྐྱེད་པ་རྣམ་ཤེས་ཀྱི་རྐྱེན་ཡིན་ན། གཉིས་ལ་བརྟེན་ནས་རྣམ་ཤེས་སྐྱེ་བ་དང་མི་འགལ། རང་སྣང་བའི་རྣམ་ཤེས་ཀྱི་རྐྱེན་ཡིན་ན། དམིགས་པར་འཐད་ལ་ཡུལ་ཤེས་དོན་དམ་པར་ཐ་མི་དད་ཀྱང་། ཐ་སྙད་དུ་ཐ་དད་དུ་སྣང་བ་བཞིན་ཐ་སྙད་བྱས་ཞེས་དབུས་མཐའི་ཊཱི་པོར་རོ།།འདིར་ནི་སྨྲ་བ་ན།མདོ་སྡེ་པ་དང་།རྣམ་རིག་ཏུ་སྨྲ་བ་ན།རྣམ་བདེན་གཟུང་ངོ་།།དབུ་མ་པས་ནི།ནོར་བུ་ཚོན་གྱི་རྣམ་པ་བརྟེན་པ་བཞིན། རྣམ་ཤེས་ཀྱང་ཡུལ་ཉེ་བར་འབྱུང་བས་ཡུལ་གྱི་རྣམ་པ་ཡོངས་སུ་གཅོད་པ་སྟེ། ཡུལ་གྱི་རྣམ་པ་ནི། རྣམ་ཤེས་ཀྱང་མ་ཡིན། རྣམ་ཤེས་ལས་གཞན་ཡང་མ་ཡིན་པས། རྣམ་ཤེས་ལ་ཡོད་པའི་རྣམ་པས་ཕྱི་དོན་དུ་བཞག དོན་གྱིས་རྣམ་ཤེས་སུ་བཞག་པས་ཕན་ཚུན་ལྟོས་ནས་རྣམ་ཤེས་དང་། རྣམ་པར་ཤེས་བྱར་ཀུན་རྫོབ་ཏུ་འཇོག་པར་འདོད་མོད་ཀྱི།འདིར་གྲུབ་མཐའ་དེའི་སྐབས་མ་ཡིན་ནོ། །གཉིས་པ་ལ། ཐུན་མོང་དང་།ཁྱད་པར་གྱི་ལས་གཉིས་ཀྱི་དང་པོ་ནི། རང་གཞན་གྱི་ཡུལ་ཆོས་དང་གཟུགས་སོགས་དང་།རང་སྤྱི་གཉིས་ཀ་དང་།དུས་གསུམ་ག་དང་།སྐད་ཅིག་པའི་རྒྱུན་དང་། དགེ་སྡིག་གི་ཆོས་དང་ལས་ལ་འཇུག་ཅིང་རྣམ་ཤེས་གཞན་གྱི་སྡུག་མི་196

སྡུག་གི་འབྲས་བུ་ཡོངས་སུ་འཛིན་པར་བྱེད་དོ། །གཉིས་པ་ནི། ཇི་སྐད་དུ་དམིགས་པ་ལ་རྣམ་པར་རྟོག་པ་དང་།དམིགས་པ་ལ་ཉེ་བར་སེམས་པ་དང་།ར་རོ་བར་བྱེད་པ་དང་།སྨྱོ་བར་བྱེད་པ་དང་།གཉིད་ལོག་པར་བྱེད་པ་དང་།སད་པར་བྱེད་པ་དང་། བརྒྱལ་བར་བྱེད་པ་དང་། བརྒྱལ་བ་ལས་སངས་པར་བྱེད་པ་དང་། ལུས་དང་ངག་གི་ལས་འཇུག་པར་བྱེད་པ་དང་། འདོད་ཆགས་དང་བྲལ་བར་བྱེད་པ་དང་། འདོད་ཆགས་དང་བྲལ་བ་ལས་ཡོངས་སུ་ཉམས་པ་དང་། དགེ་བའི་རྩ་བ་རྣམས་རྒྱུན་འཆད་པ་དང་། དགེ་བའི་རྩ་བ་རྣམས་མཚམས་སྦྱོར་བ་དང་། འཆི་འཕོ་དང་སྐྱེ་བའོ། །ཞེས་གསུངས་ཏེ། རྣམ་པར་རྟོག་པ་ལ།ངེས་པར་རྟོག་དང་རྗེས་དྲན་པའི།།རྣམ་པར་རྟོག་པ་རྣམ་མི་རྟོག།དེ་དག་ཡིད་ཀྱི་ཤེས་རབ་གཡེང་།།ཡིད་ཀྱི་དྲན་པ་ཐམས་ཅད་ཉིད།།ཅེས་པས།སེམས་བྱུང་རྟོག་པ་དང་བཅས་པས་དབང་ཤེས་ལྔ་ངོ་བོ་ཉིད་ཀྱིས་རྟོག་པ་་་ཡིན་ཡང་།ངེས་པར་རྟོག་པ་དང་།རྗེས་སུ་དྲན་པའི་རྟོག་པ་ནི།མ་ཡིན་ཏེ།དེ་ནི་ཡིད་མཉམ་པར་མ་བཞག་པའི་ཤེས་རབ་དང་དྲན་པ་ཡིན་པའི་ཕྱིར་རོ། །ཞེས་འདོད་ཀྱང་།འདིར་རྟོག་པ་བདུན་ཏེ།རང་གི་ངང་གིས་འཇུག་པ་དང་།མཚན་བཅས་དང་། མཚན་མེད་དང་། ཀུན་ཏུ་ཚོལ་བ་དང་། སོ་སོར་རྟོག་པ་དང་།ཉོན་མོངས་དང་ཉོན་མོངས་ཅན་མིན་པའོ།།དང་པོ་ནི།དམིགས་པ་ལ་མཚན་མར་མི་འཛིན་པར་ཡུལ་གྱི་སྟོབས་ཀྱིས་རང་གི་ངང་གིས་འཇུག་པ་སྟེ།འདི་དབང་ཤེས་ཡིད་ཤེས་གཉིས་ཀ་ལ་ཡོད་དོ། །ལྷག་མ་རྣམས་ནི། ཡིད་ཤེས་ཁོ་ན་སྟེ། དེ་ལ་རང་བཞིན་གྱི་དང་། རྗེས་སུ་དྲན་པའི་དང་། ཡོངས་སུ་གཅོད་པའི་རྣམ་རྟོག་གསུམ་ལས། དང་པོ་ཡུལ་ད་ལྟར་བ་མྱོང་བ་ན། དེའི་རང་མཚན་གྱི་རྣམ་པར་རྟོག་པའོ། །གཉིས་པ་སྔོན་མྱོང་བའི་འདུ་ཤེས་དྲན་པའོ། །197

གསུམ་པ་དུས་གསུམ་གྱི་ལྐོག་གྱུར་ལ་རྟོག་པ་སྟེ། དེ་ལ་རྟོག་པ་དང་པོ་གཉིས་ཀྱིས་འདས་ད་ལྟར་ལ་མཚན་མར་འཛིན་པ་གཉིས་པའོ། །མ་འོངས་པའི་ཡུལ་ཡིད་ལ་བརྣག་པ་ལ་རྟོག་པ་གསུམ་པའོ། །ལྷག་མ་རྣམས་གོང་གི་རྟོག་པ་གསུམ་པ་སྟེ། དེས་ངོ་བོ་དང་ཁྱད་པར་ལ་རྟོག་པ་དང་། ཆགས་སོགས་དང་།དད་སོགས་དང་མཚུངས་པར་ལྡན་པ་རྣམས་སོ། །དེ་ལ་གནས་ལ་སོགས་པ་བཞི་ནི།བཞོན་པ་དང་།གྲོགས་པོ་དང་།རང་གི་དོན་དང་བྱ་བའི་ནུས་པའམ།ཁྱིམ་དང་། ལོངས་སྤྱོད་དང་། གཡོག་དང་། ལས་ལྟ་བུའོ།།གཉིས་པ་ལ།ཕུང་པོ་ལས་ཁམས་སུ་བཞག་པ་དང་། ཕུང་པོར་མ་འདུས་པའི་ཁམས་བཤད་པ་དང་། ཆོས་ཁམས་དམིགས་བསལ་དུ་བསྟན་པ་གསུམ་གྱི་དང་པོ་ནི། ཕུང་པོ་ལས་ཁམས་མཚན་ཉིད་ཀྱི་སྒོ་ནས་ལོགས་སུ་མེད་པས། དེ་ལས་དམིགས་ཀྱིས་བཏོན་ཏེ་ཁམས་སུ་འཇོག་སྟེ།གཟུགས་ཕུང་གི་དབང་པོ་དང་།དོན་གང་ཡིན་པ་ནི།གཟུགས་ཅན་གྱི་ཁམས་བཅུ་སྟེ།མིག་སོགས་སོ།།ཆོས་ཀྱི་སྐྱེ་མཆེད་ཀྱི་གཟུགས་ནི།ཆོས་ཀྱི་སོགས་ཏེ།ཀྱང་ནི།བཅུར་མ་ཟད་ཅེས་སོ།།ཚོར་སོགས་གསུམ་ནི། ཡིད་ཁོ་ནའི་ཡུལ་ཡིན་པས་ཆོས་ཁམས་ཀྱི་ཕྱོགས་གཅིག་གོ །རྣམ་ཤེས་ཀྱི་ཕུང་པོ་ནི། རྣམ་ཤེས་ཀྱི་ཁམས་བདུན་ཏེ། མིག་གི་སོགས་དང་། ཡིད་ཁམས་ནི། དྲུག་པོ་འགག་མ་ཐག་པ་ནི། རྣམ་ཤེས་ཀྱི་ཁམས་དྲུག་ལས་གུད་ན་མེད་ཀྱང་ཡིད་ཤེས་ཀྱི་གནས་བསྟན་པའི་ཕྱིར་ཁམས་སུ་བཞག་པའམ། ཡང་ན།ཉོན་ཡིད་དེ།གཉིས་པ་ལ།བསྟན་བཤད་གཉིས་ཀྱི་དང་པོ་ནི།ཆོས་ཁམས་ལ་ཡོད་པ་སྟེ།དེའི་ཕྱོགས་གཅིག་འདུས་མ་བྱས་ནི།ཕུང་པོས་མ་བསྡུས་པ་སྟེ།འདས་པ་སོགས་གཅིག་ཏུ་བསྡུས་ཏེ། སྤུངས་པའི་དོན་ནི།ཕུང་པོའི་དོན་ཡིན་ལ། དེ་ནི་རྟག་ཏུ་མེད་པས་དོན་མེད་པའི་ཕྱིར་ཕུང་པོ་དྲུག་པར་མ་བཞག་198

ཅིང་ལྔ་གང་ཡང་མིན་པས་སོ། །ཁ་ཅིག ཀུན་བྱང་གི་གཞི་མིན་པས་སོ། །ཞེས་འདོད་དེ། ཕུང་པོ་དག་ཏུ་འདུས་མ་བྱས། །དོན་དུ་མི་རུང་ཕྱིར་མ་བཤད། །ཅེས་སོ།།དེའི་མཚན་ཉིད།ཆོས་གང་གི་རྒྱུ་རྐྱེན་གྱིས་མ་བསྐྱེད་པ་སྟེ། དབྱེ་ན།ཁ་ཅིག ནམ་མཁའ་དང་ནི་འགོག་པ་གཉིས།།ཞེས་གསུམ་དུ་འདོད་ལ།ཁ་ཅིགདེ་བཞིན་ཉིད་དང་བཞིར་འདོད། ཁ་ཅིག མྱང་འདས་གཅིག་པུར་འདོད་ཀྱང་འདིར་འདུས་མ་བྱས་ཀྱི་དངོས་པོ་ནི། དོན་བྱེད་ནུས་པ་ཡིན་གྱི། གཞིའི་དོན་ཏེ། འདུས་མ་བྱས་སུ་གདགས་པའི་གཞི་རྣམ་པ་བརྒྱད་དེ། ཆོས་དགེ་བ་སོགས་སོ།།གཉིས་པ་ལ།དེ་བཞིན་ཉིད་དང་།ཆོས་ཅན་འགོག་པ་གཉིས་ལས།དང་པོ་ནི། ཆོས་དགེ་བའི་དེ་བཞིན་ཉིད་ནི། གང་ཟག་དང་། ཆོས་ཀྱི་བདག་མེད་གཉིས་ཏེ།དེའི་མིང་གི་རྣམ་གྲངས་ནི།སྟོང་པ་སོགས་སོ།།དེ་ཉིད་བཤད་པ་ནི། དེ་བཞིན་ཉིད་བདག་མེད་གཉིས་ལ་མིང་དུ་དེ་བཞིན་ཉིད་ཅེས་བརྗོད་པའི་རྒྱུ་མཚན་ཅི་ཞེ་ན། དངོས་པོ་རྣམས་རྟག་ཏུ་བདག་མེད་པ་དེ་བཞིན་ཉིད་དུ་གནས་ཀྱི། གཞན་བདག་ཡོད་དུ་མི་འགྱུར་ཏེ། དེ་བཞིན་གཤེགས་པ་རྣམས་ནི།བྱོན་ཡང་རུང་།མ་བྱོན་ཡང་རུང་།ཆོས་རྣམས་ཀྱི་ཆོས་ཉིད་འདི་ནི།གནས་པ་ཡིན་ཏེ། ཞེས་སོ། །སྟོང་ཉིད་ནི། དེ་ལ་དམིགས་པས་ཀུན་ནས་ཉོན་མོངས་དངོས་པོ་ཀུན་ནས་ཉོན་མོངས་མི་རྒྱུ་ཞིང་སྟོང་པ་སྟེ། གློ་བུར་གྱི་ཉེ་བའི་ཉོན་མོངས་ཀྱང་རང་བཞིན་གྱིས་འོད་གསལ་བའི་ཕྱིར་རོ།།མཚན་མེད་ནི། གཟུགས་ནས་བྱང་ཆུབ་ཀྱི་བར་གྱི་སྤྲོས་པའི་མཚན་མ་ཞིའོ།།ཡང་དག་མཐའ་ནི། རྟག་པ་སོགས་ཕྱིན་ཅི་ལོག་མེད་པའི་དམིགས་པ་ཡིན་པས་ཡང་དག་པ། དེའི་མཐའ་ནི་མུར་ཐུག་པ་སྟེ། བདག་མེད་ལས་ཕ་རོལ་ན་དེ་ཁོ་ན་ཉིད་བཙལ་དུ་མེད་པའོ།།དོན་དམ་ནི།འཕགས་པའི་མི་རྟོག་ཡེ་ཤེས་ནི།དམ་199

པ་ཡིན་ལ།དེའི་སྤྱོད་ཡུལ་གྱི་དོན་ཡིན་པའི་ཕྱིར་རོ།།ཆོས་དབྱིངས་ཀྱི་ཆོས་ནི།ཉན་རང་སངས་རྒྱས་ཀྱི་འཇིག་རྟེན་ལས་འདས་པའི་ཆོས་ཐམས་ཅད་ཡིན་་ལ། དབྱིངས་ནི། རྒྱུའི་དོན་ཏེ། དེ་རྣམས་དེ་ལ་དམིགས་པས་འབྱུང་བའི་ཕྱིར་རོ། །སྟོང་པ་ཉིད་ནི་མདོར་བསྡུ་ན། །དེ་བཞིན་ཉིད་དང་ཡང་དག་མཐའ། །མཚན་མ་མེད་དང་དོན་དམ་དང་། །ཆོས་ཀྱི་དབྱིངས་ནི་རྣམ་གྲངས་སོ། །གཞན་མིན་ཕྱིན་ཅི་མ་ལོག་ཡིན། །དེ་འགག་འཕགས་པའི་སྤྱོད་ཡུལ་དང་། །འཕགས་པའི་ཆོས་ཀྱི་རྒྱུ་ཡིན་ཕྱིར། །རྣམ་གྲངས་དོན་དེ་གོ་རིམ་བཞིན། །ཞེས་སོ།།དགེ་སོགས་ཏེ།འདི་གསུམ་གནས་ཀྱི་རྣམ་པས་ཐ་དད་ཀྱི།ངོ་བོས་མ་ཡིན་ཏེ། གཉིས་པ་ལ། གཟུགས་དང་སྤང་བྱ་འགོག་པ་གཉིས་ལས། དང་པོ་ནམ་མཁའ་ནི། གཟུགས་མེད་ཅེས་པ། གཟུགས་ཁོ་ན་ལས་ལྡོག་པའི་མཚན་ཉིད་ཅན་གྱི་ཆོས་ཏེ། དེས་མིང་བཞི་དང་། དེ་བཞིན་ཉིད་དང་། འགོག་པ་གཉིས་དང་། མི་རྟག་པ་དང་། རི་བོང་རྭ་སོགས་དང་། ནམ་མཁའི་མིང་ཅན་གཞན་ཡང་སེལ་བར་བྱེད་དེ། དེ་དག་ནི།གཟུགས་ཁོ་ན་ལས་ལྡོག་པ་དང་།མེད་པའི་མཚན་ཉིད་དུ་མི་གནས་པའི་ཕྱིར་རོ། །ཆོས་ཁམས་ཀྱི་སྐབས་ཡིན་པའི་ཕྱིར་ཡིད་ཤེས་ཀྱི་ཡུལ་དུ་གྱུར་པའོ།།ཐོགས་བཅས་ཀྱི་གཟུགས་སྐྱེ་བ་དང་། འགྲོ་བ་སོགས་བྱེད་པ་ཐམས་ཅད་ཀྱི་གོ་འབྱེད་པས་ནམ་མཁའ་སྟེ། ངེས་ཚིག་གོ །ཁ་ཅིག འདིའི་ནང་ན་དངོས་པོ་རྣམས་ཤིན་ཏུ་སྣང་བས་ནམ་མཁའ་འོ། །ཞེས་སོ། །གོ་འབྱེད་པ་ནི། ཐོགས་བཅས་ཀྱི་གཟུགས་ལ་ཐོགས་པར་མི་བྱེད་པ་ཙམ་ཡིན་གྱི། བྱེད་པ་མེད་དེ། གཟུགས་མེད་པ་ཙམ་གྱིས་རབ་ཏུ་ཕྱེ་བ་ཡིན་གྱི། དེ་ལ་ནམ་མཁའ་མི་སྒྲིབ་པ་ཞེས་ཡོད་པར་འདོད་པ་ལྟར་མ་ཡིན་ནོ། །གཉིས་པ་ལ། རྐྱེན་མ་ཚང་བ་དང་། གཉེན་པོས་འགོག་པ་གཉིས་ཀྱི་དང་པོ། སོ་སོར་200

བརྟགས་པ་དང་།གཞལ་བ་དང་།ཤེས་རབ་དང་།རྣམ་འབྱེད་ནི།རྣམ་གྲངས་ཏེ། བདེན་བཞི་ལ་རྣམ་པ་བཅུ་དྲུག་ཏུ་སོ་སོར་རྟོག་པའི་ཟག་མེད་ཀྱི་ཤེས་རབ་ནི།སོ་སོར་བརྟགས་པ་ཡིན་ལ། དེ་མ་ཡིན་པ་རྐྱེན་མ་ཚང་བས་འགོག་པ་ནི།ཆོས་གང་དེ་སྐྱེ་བའི་རྐྱེན་མ་ཚང་བས་འགོག་ལ།དེའི་ས་བོན་ནམ།བག་ལ་ཉལ་མ་བཅོམ་པས་འབྲལ་བ་མ་ཡིན་པ་སྟེ། དེ་ལས་གཞན་པའི་སྐྱེ་བའི་རྐྱེན་མངོན་དུ་གྱུར་པ་ན། དེའི་རྐྱེན་མ་ཚང་བས་དེའི་ཚེ་ནམ་ཡང་སྐྱེ་བར་མི་འགྱུར་བས་རྫས་སུ་མེད་དོ། །མིག་ཤེས་གཟུགས་ལ་ཡེངས་པས་རྣམ་ཤེས་གཞན་མ་སྐྱེས་པ་བཞིན་ནོ།།ཁ་ཅིག སྐྱེ་ལ་གཏན་དུ་གེགས་བྱེད་པ། །འགོག་གཞན་སོ་སོར་བརྟགས་མིན་པས།།ཞེས་སེམས་མེད་གསུམ་དང་།སྐྱེ་བ་དང་།མི་རྟག་པའི་འགོག་པ་བསལ་བའི་ཕྱིར་སྐྱེ་ལ་གཏན་དུ་ཞེས་སྨོས་ཞེས་འདོད་ལ། པན་སྐད་ལས་ཀྱང་དེ་ལྟར་འབྱུང་མོད་ཀྱི། བསྡུ་བར་མ་ངེས་པར་གསུངས་ཏེ།བདེན་པ་མཐོང་བས་སྒོང་སྐྱེས།དྲོད་གཤེར་སྐྱེས།སྒྲ་མི་སྙན།འདུ་ཤེས་མེད་པ་བ། བུད་མེད།ཟ་མ།མ་ནིང་མཚན་མེད།མཚན་གཉིས་རྣམས་སུ་སྐྱེ་བ་དང་།ཡང་སྲིད་ལ་སྲིད་པ་གཏན་དུ་འགོག་ལ།གཞན་རྐྱེན་ཚང་ན་ཕྱིས་སྐྱེ་བ་ཡང་བཤད་དོ།།པན་སྐད་དུ།ཉོན་མོངས་ཀྱི་གཉེན་པོ་མེད་པར་ཕུང་པོ་རྣམས་གཏན་དུ་མི་སྐྱེ་བ་འདི་ཡིན་གྱི། དགྲ་བཅོམ་པ་ལ་དགེ་བ་དང་ལུང་མ་བསྟན་གྱི་ཕུང་པོའི་ས་བོན་ཡོད་ཀྱང་ཉོན་མོངས་གཉེན་པོས་བཅོམ་ནས་་་་་འགག་པའི་ཕྱིར་མྱང་འདས་གཉིས་ཀ་བརྟགས་འགོག་ཏུ་བཞེད་དོ། །གཉིས་པ་ལ། ཉོན་མོངས་དང་། དེའི་གནས་འགོག་པ་གཉིས་ཀྱི་དང་པོ་ནི། སོ་སོར་བརྟགས་པས་ཐོབ་བྱའི་འགོག་པ་ལ། དེའི་འགོག་པ་ཞེས་བར་གྱི་ཚིག་མི་མངོན་པ་སྟེ། བ་ལང་གི་ཤིང་རྟ་བཞིན་ནོ། །དེ་ནི་ཆོས་གང་ཞིག་འགོག་ལ།201

དེའི་ས་བོན་ནི། ཟག་མེད་ཀྱི་ཤེས་རབ་ཀྱིས་བཅོམ་ནས་འབྲལ་བ་སྟེ། དེ་ནི།ཉོན་མོངས་ཀྱི་གཉེན་པོས་ཕུང་པོ་རྣམས་གཏན་དུ་མི་སྐྱེ་བ་སྟེ། དེས་འགོག་པ་གཞན་བཞི་སེལ་ལོ། །འཇིག་རྟེན་པའི་ལམ་གྱིས་ཐོབ་པའི་འགོག་པ་སོ་སོར་བརྟགས་འགོག་ཏུ་མི་འགྱུར་རོ།།ཞེ་ན།དེ་ནི་ཟག་མེད་ཀྱིས་ཀྱང་ཐོབ་བྱ་ཡིན་པའི་ཕྱིར་སྐྱོན་མེད་དོ། །ཁ་ཅིག སོ་སོར་བརྟགས་པས་འགོག་པ་གང་། །བྲལ་བའི་ཕྱིར་ན་སྐྱོན་མེད་དོ།།ཁ་ཅིག སོ་སོར་བརྟགས་པས་འགོག་པ་གང་།།བྲལ་བའོ་སོ་སོ་སོ་སོ་ཡིན། །ཞེས་ལྡན་རྫས་ཇི་སྙེད་པ་བྲལ་རྫས་ཀྱང་དེ་སྙེད་དེ། གཞན་དུ་ཉོན་མོངས་གཅིག་འགོག་པ་མངོན་དུ་བྱས་པས་ཐམས་ཅད་མངོན་དུ་བྱས་པར་འགྱུར་བས་སོ། །བདེན་བཞི་ཡ་གྱལ་དུ་བསྟན་པའི་ཕྱིར་རྫས་སུ་ཡོད་དོ། །ཞེ་ན། ཉོན་མོངས་ཀྱི་ས་བོན་གཉེན་པོས་བཅོམ་ནས་མེད་པར་སོང་བ་ལ་འགོག་པར་བརྗོད་ཀྱི། མངོན་དུ་བྱ་རྒྱུའི་རྫས་མེད་དོ། །དེ་གཉིས་ལས་མུ་བཞིར་འཆད་དེ། ཟག་བཅས་འདས་ད་ལྟར་དང་སྐྱེ་འགྱུར་གཉིས་པ་ཁོ་ན་དང་། ཟག་མེད་འདུས་མ་བྱས་མི་སྐྱེ་བའི་ཆོས་རྣམས་ཀྱིས་དང་པོ་ཁོ་ན་ཐོབ་ལ། ཟག་བཅས་མི་སྐྱེ་བའི་ཆོས་རྣམས་ཀྱིས་གཉིས་ཀ་ཐོབ་ལ། ཟག་མེད་འདས་ད་ལྟར་དང་། སྐྱེ་འགྱུར་རྣམས་ཀྱིས་གཉིས་ཀ་མི་ཐོབ་ཟེར་རོ། །གཉིས་པ་ལ། འགྱུར་བྱེད་དང་། འགྱུར་བར་མི་བྱེད་པའི་ཚོར་བ་འགོག་པ་གཉིས་ཀྱི་དང་པོ་ནི། མི་གཡོ་བ་ནི། དགེ་རྒྱས་ཏེ། བསམ་གཏན་གསུམ་པའི་འདོད་ཆགས་དང་བྲལ། གོང་མ་སྟེ། བཞི་པའི་འདོད་ཆགས་དང་མ་བྲལ་བའི་འགྱུར་བྱེད་ཀྱི་ཚོར་བ་བདེ་སྡུག་མ་ལུས་འགགས་ནས་མེད་པའོ། །གཉིས་པ་འདུ་ཤེས་སོགས་སྔར་འགོག་གཞི་འདུས་བྱས་ཀྱི་ཆ་ནས་བཤད་ལ།འདིར་བཀག་ནས་མེད་ཆ་ལ་བཏགས་སོ། །དེ་གཉིས་ཚོར་བའི་གཉེན་པོར་202

གྱུར་ཅིང་སྙོམས་འཇུག་གི་སྒྲིབ་པ་དང་བྲལ་བས་གནས་གྱུར་པ་ཡིན་ལ།བསམ་གཏན་གཉིས་པར་སྡུག་བསྔལ་འགོག་པ་སོགས་མི་བརྗོད་པ་ནི།འགྱུར་བྱེད་ཀྱི་ཚོར་བ་མ་ལུས་པར་མ་སྤངས་པས་སོ། །གསུམ་པ་ཆོས་ཀྱི་སྐྱེ་མཆེད་གཟུགས་བསྡུས་པ་ལས་གྱུར་སོགས་ལྔ་དང་།ཚོགས་སོགས་གསུམ་སྟེ།འདུས་བྱས་བརྒྱད་དང་འདུས་མ་བྱས་ཀྱི་དངོས་པོ་སྟེ། བཞི། བརྒྱད་དེ། བཅུ་དྲུག་ནི།ཡིད་ཡུལ་ཁོ་ན་ཡིན་པས་ཆོས་ཁམས་སོ།།དེ་ལྟར་རྣམ་ཤེས་ཀྱི་ཁམས་ངོ་བོས་དང་།གཞན་གནས་དང་དམིགས་པའི་སྒོ་ནས་བཞག་པ་ནི།རྣམ་ཤེས་སྐད་ཅིག་རེ་རེ་ལ་རྒྱུ་རྐྱེན་དེ་དག་ལས་སྐྱེས་ནས་དབང་པོའི་མིང་ཅན་དུ་་་་་འགྱུར་ལ། དབང་ཡུལ་ནི། རྒྱུན་བརྟན་པས་དེ་ལྟ་མིན་པས་སོ། །དེ་དག་ཀྱང་རྒྱུའི་རྐྱེན་བརྟན་པ་དང་།དབང་པོ་དང་ཡུལ་དང་ཉེར་སྤྱོད་བརྟན་པའི་ཕྱིར་རོ།།འོ་ན།ཁམས་ཉེར་གཅིག་ཏུ་འགྱུར་ཏེ།མིག་རྣ་བ་སྣ་གསུམ་གཉིས་གཉིས་ཡོད་པས་སོ། །ཞེ་ན། གཉིས་ཀ་མཚན་ཉིད་འདྲ་བས་རིགས་གཅིག མིག་ཤེས་གཅིག་བསྐྱེད་པས་བྱ་བ་གཅིག་པས་ཁམས་གཅིག་ཡིན་ལ། ལུས་མཛེས་པའི་ཕྱིར་ན་གཉིས་སུ་བྱུང་ངོ་།།ཁ་ཅིག སྤྱོད་ཡུལ་གཅིག་པས་ཀྱང་ཟེར་ཏེ།མིག་ལ་སོགས་པ་གཉིས་ཡོད་ཀྱི།རིགས་དང་སྤྱོད་ཡུལ་རྣམ་པར་ཤེས།།འདྲ་བའི་ཕྱིར་ན་ཁམས་གཅིག་ཉིད།།མཛེས་བྱའི་ཕྱིར་ན་གཉིས་བྱུང་ངོ་།།ཞེས་སོ།།གསུམ་པ་ནི། ཁམས་ལས་སྐྱེ་མཆེད་གུད་ན་མེད་པས་དེ་ཉིད་ལས་བཏོན་ཏེ། དབང་པོ་དང་དོན་གཟུགས་སོགས་དང་། མིག་ཤེས་སོགས་རྣམ་ཤེས་སོགས་དང་།བཅུ་དྲུག་ཆོས་ཀྱི་སོགས་སོ། །འོ་ན་གཟུགས་ཀྱི་སྣ་ལྕེ་དང་། འདུ་ཤེས་མེད་པ་བའི་དབང་པོའི་སྐྱེ་མཆེད་མིན་པར་བཤད་ཅེ་ན། དེ་ནི། རེག་པའི་སྐྱེ་མཆེད་མིན་པ་ལ་དགོངས་ཏེ།རེག་པ་དང་ལྷན་ཅིག་པའམ།དེ་མ་ཐག་ཏུ་རེག་པ་སྐྱེད་པ་203

ནི། རེག་པའི་སྐྱེ་མཆེད་ཡིན་ལ་སྐྱེ་མཆེད་ཀྱང་ཡིན་ནོ། །མིག་ཐོབ་ཅིང་མ་སྤངས་ལ་རེག་པ་དང་མི་ལྡན་ཞིང་དེ་མ་ཐག་ཏུ་རེག་པ་མི་སྐྱེད་པ་འགོག་་་་པའི་ཆོས་ཅན་མ་ཡིན་པ་དེ། སྐྱེ་མཆེད་ཡིན་ལ། རེག་པའི་སྐྱེ་མཆེད་མ་ཡིན་པར་བཤད་པས་སོ། །གཟུགས་བཅུ་གཅིག་ལས་གཅིག་གཟུགས་ཀྱི་སྐྱེ་མཆེད་དུ་བཤད་ལ། ཐམས་ཅད་ཆོས་ཀྱི་རང་བཞིན་ཡིན་ཡང་ཆོས་ཀྱི་སྐྱེ་མཆེད་དུ་མི་འཇོག་པ་ནི། དབང་པོ་འདིའི་ཡུལ་ནི། འདི་ཁོ་ན་ཡིན་གྱི། གཞན་མིན་ཞེས་གཉིས་ཚན་ལྔ་དང་། དབང་པོ་འདི་ཁོ་ནའི་ཡུལ་ཁོ་ན་གང་ཡིན་པའོ། །ཞེས་གཉིས་ཚན་དྲུག་པ་སྟེ། དབང་པོ་ལྔ་ནི། ཡིད་དབང་གི་ཡུལ་ཁོ་ན་མ་ཡིན་གྱི།རྟེན་ཡང་ཡིན་ཏེ། དེས་དེ་དག་ཆོས་ཀྱི་སྐྱེ་མཆེད་ཡིན་པས་སེལ་ལོ། །དབང་པོ་གང་གི་དོན་གང་ཉིད། །ཡིན་པ་གཉིས་ཚན་ལྔ་དག་གོ །གང་ཉིད་ཀྱི་ནི་དོན་ཉིད་གང་།།གཉིས་ཚན་སྐྱེ་མཆེད་དྲུག་པ་ཡིན།།ཞེས་སོ།།ཁ་ཅིག མིག་གི་ཡུལ་ཐམས་ཅད་གཟུགས་ཀྱི་སྐྱེ་མཆེད་ཡིན་པ་བཞིན། ཡིད་ཡུལ་ཐམས་ཅད་ཆོས་ཀྱི་སྐྱེ་མཆེད་ཡིན་པས་ཐམས་ཅད་དེར་འདུའོ། །ཞེ་ན། ཆོས་སྐྱེ་ནི། སྐྱེ་མཆེད་བཅུ་གཅིག་གིས་མ་བསྡུས་པར་བཤད་པ་དང་འགལ་ལོ། །གཉིས་པ་ནི།གཟུགས་ཅན་གྱི་ཁམས་བཅུ་སྐྱེ་མཆེད་བཅུ་ཆོས་ཀྱི་ཁམས་ཀྱི་གཟུགས་ཅན་་རྣམས་གཟུགས་ཕུང་དུ་འདུས། ཚོར་འདུ་འདུ་བྱེད་གསུམ་ག་ཕྱེ་བ་དེ་ཁམས་སྐྱེར་རེ་རེ་བསྡུས་པས་སོ། །ཡང་། མཚན་ཉིད་ཙམ་དང་། འཛིན་པ་དང་།གཟུང་བ་དང་། འཛིན་པར་བྱེད་པ་དང་། འཛིན་བྱེད་སྐྱེ་བའི་སྒོར་གྱུར་པའི་གཟུང་འཛིན་ཙམ་རྣམ་པར་གཞག་པས་ཕུང་ཁམས་སྐྱེ་མཆེད་བསྟན་ནོ། །ཆོས་ཀྱི་སྐྱེ་མཆེད་རྣམས་ཆོས་ཁམས་སུ་འདུས། རྣམ་ཤེས་ཀྱི་ཕུང་པོ་དང་རྣམ་ཤེས་ཀྱི་ཁམས་བདུན་ཡིད་ཀྱི་སྐྱེ་མཆེད་དུ་འདུས་པས་དེ་ཉིད་ཀྱི་ཕྱིར་ཕུང་་་204

ཁམས་སྐྱེ་མཆེད་གསུམ་ནི། གསུམ་དུ་འདུས་ཏེ། གཟུགས་ཕུང་ཆོས་ཁམས་ཉིད་ཀྱི་སྐྱེ་མཆེད་དོ། །འོན་ཀྱང་སོ་སོར་བཤད་པ་ནི། གདུལ་བྱ་རྣམས་དབྱེ་བསྡུ་ལ་མཁས་པར་བྱ་བའི་ཕྱིར་ཏེ། ཕུང་པོར་གཟུགས་དང་རྣམ་ཤེས་གཅིག་ཏུ་བསྟན་པ་དེ་ཁམས་སྐྱེ་མཆེད་བཅུ་དང་བདུན་དང་གཅིག་ཏུ་ཕྱེ་ལ། ཕུང་པོར་ཚོར་སོགས་གསུམ་དུ། གསུམ་པ་ལ་མུ་བཞི་དང་། ས་མཚུངས་བསམ་པ་གཉིས་ཀྱི་དང་པོ་ནི། ཕུང་པོའི་རྣམ་གཞག་ཏུ་མིག་སོགས་དང་། ཁམས་ཀྱི་རྣམ་གཞག་ཏུ་མིག་གི་སོགས་ཀྱང་བྱ་ན། དེ་གཉིས་གཞི་མཐུན་པ་མིག་སོགས་ཡིན་ནམ།ཁྱད་ཡོད་ཅེ་ན།མུ་བཞིའི་དང་པོ་མིག་སོགས་ཏེ།དགྲ་བཅོམ་པ་ཐ་མ་མྱ་ངན་ལས་འདས་དུས་ཀྱི་མིག་ནི། མིག་ཡིན་ཡང་མིག་གཞན་གྱི་རྒྱུ་མིན་པས་མིག་ཁམས་མིན་ནོ། །གཟུགས་མེད་དུ་འགྲོ་བའི་ཕྱིར་མི་འོང་ཐ་མའི་ཡང་ངོ་། །གཉིས་པ་ནི། སྒོ་ངའི་ནང་ན་འདུག་སོགས་དང་། མངལ་གྱི་ནུར་ནུར་སོགས་དང་། མིག་དབང་མ་དོད་པ་སྟེ། མ་སྐྱེས་པ་དམུས་ལོང་སོགས་དང་། ཐོབ་ཀྱང་ཉམས་པ་མིག་སོགས་དང་དབྱེ་རུ་རུང་མི་རུང་གཉིས་ཀ་ལ་དགྲ་བཅོམ་མིན་པ་དང་། གཟུགས་མེད་ཀྱི་སོ་སྐྱེ་ལ། དེ་ནས་ཤི་ནས་གཟུགས་ཅན་དུ་སྐྱེས་པའི་མིག་གི་ས་བོན་ཀུན་གཞི་ལ་ཡོད་པ་ལས་མིག་འགྲུབ་པའི་་ཕྱིར་མིག་ཁམས་ཡིན་ལ། མིག་མངོན་དུ་མ་གྱུར་པས་མིག་མ་ཡིན་པའོ། །འཕགས་པ་མ་སྨོས་པ་ནི། ཕྱིར་མི་འོང་ཡིན་ན། གཟུགས་ཅན་དུ་མི་སྐྱེ་བའི་ཕྱིར་རོ། །མུ་གསུམ་པ་མིག་ཀྱང་སོགས་ནི། དེ་གཉིས་མ་ཡིན་པའི་གནས་སྐབས་གཞན་གྱི་མིག་རྣམས་སོ། །མུ་བཞི་པ་མིག་ཀྱང་སོགས་ནི། ལྷག་མེད་དུ་འདས་པ་ན། ཕུང་པོ་རྒྱུན་ཆད་པ་མེད་ལ་གཟུགས་མེད་ཀྱི་འཕགས་པ་ནི།གཟུགས་མེད་པས་མིག་མེད་ལ། ད་གཟུགས་ཅན་དུ་མི་སྐྱེ་བས་དེའི་ཁམས་205

མེད་དོ། །བསྡུ་བར་དགྲ་བཅོམ་མིག་ཉམས་པའང་མུ་བཞི་པར་བཤད་དོ། །མིག་བཞིན་རྣ་སྣ་ལྕེ་གསུམ་ཡང་དེ་བཞི་ལ་ལུས་ལ་ཅི་རིགས་སུ་སྦྱར་ཏེ། སྒོ་ངའི་ནང་ན་འདུག་སོགས་ལ་ལུས་ཡོད་ཅིང་། ལུས་ཞིག་པ་མི་འཚོ་བའི་ཕྱིར་ཁམས་མེད་པས། གཟུགས་མེད་ཀྱི་སོ་སྐྱེའི་ཀུན་གཞིའི་སྟེང་གི་ལུས་ཀྱི་ས་བོན་ཉིད་མུ་གཉིས་པའོ། །ཡིད་ལ་མུ་དང་པོ་དགྲ་བཅོམ་ཐ་མའི་ཡིད་ནི།སྐད་ཅིག་གཉིས་པར་རིག་པ་རྒྱུན་འཆད་པའི་ཕྱིར་རོ།།ཁ་ཅིག དེ་ཡང་ཡིད་ཀྱི་ངོ་བོར་གནས་པའི་ཕྱིར་ཁམས་ཡིན་ཏེ། རྒྱུ་གཞན་མ་ཚང་བས་མི་སྐྱེད་པར་ཟད་དོ། །ཞེས་འདོད། མུ་གཉིས་པ་འགོག་སྙོམས་ལ་ཞུགས་པ་ན། ཚོགས་བདུན་འགག་པས་ཡིད་མེད་ཅིང་ཀུན་གཞིའི་ཡིད་ཀྱི་ས་བོན་ནི། ཡིད་ཀྱི་ཁམས་སོ། །འདུ་ཤེས་མེད་པའི་སྙོམས་འཇུག་མ་སྨོས་པ་ནི། དེ་བཞིན་ཉོན་ཡིད་ཡོད་པའི་ཕྱིར་རོ། །བསྡུ་བར་ཕྱིའི་ཁམས་བཞི་ལ་སྔར་དང་འདྲ་ལ། སྒྲ་ནི། སྒྲ་ཕྱུང་བའི་ཚེ་གཉི་ག་ཡིན་ལ། གཞན་གྱི་ཚེ་ཁམས་ཡོད་ཀྱི། སྒྲ་མེད་པར་བཤད་དོ། །འདོད་པར་སྐྱེས་ན།དབང་པོ་དང་པོ་བཞི་དང་།དེའི་རྣམ་ཤེས་འབྱུང་བར་མ་ངེས།གཟུགས་སུ་སྐྱེས་ན།དྲི་རོ་དང་དེའི་རྣམ་ཤེས་འབྱུང་བར་མ་ངེས།གཞན་ངེས་སོ།།གཉིས་པ་ལ།དབང་ཤེས་དང་།ཡིད་ཤེས་གཉིས་ཀྱི་ས་མཚུངས་གཉིས་ཀྱི་དང་པོ་ནི། ཁམས་དང་ས་གང་དུ་བྱུང་བ་འགྲུབ་པ་དང་། སྐྱེས་པ་རྒྱས་པར་གྱུར་པ་དེའི་ས་པ་ཉིད་ཀྱི་མིག་གི་སོགས་སོ། །ལན་ལ། བསྟན་པ་ནི། གང་དུ་བྱུང་ཞིང་སྐྱེས་པ་དེའི་ས་པའི་མིག་གིས་གང་དུ་བྱུང་ཞིང་སྐྱེས་པ་དེའི་ས་་་་་པའི་གཟུགས་རྣམས་མཐོང་བ་ཡང་ཡོད། གཞན་གྱི་ས་པའི་མིག་གིས་མཐོང་བ་ཡང་ཡོད་དེའོ། །བཤད་པ་ནི། ལུས་འདོད་པར་སྐྱེས་པ་མིག་འདོད་པའི་མིག་གིས་ཡུལ་འདོད་པའི་གཟུགས་མཐོང་བ་ནི། ལུས་མིག་ཡུལ་གསུམ་གས་206

འདོད་ཁམས་སུ་མཚུངས་པས་གསུམ་གས་མཚུངས་པའོ།།ལུས་དེས་གཟུགས་ཀྱི་ས་གོང་མའི་མིག་བསྒྲུབས་ནས་ས་འོག་མའི་གཟུགས་རྣམས་མཐོང་བ་ལ་གསུམ་སྟེ། བསམ་གཏན་དང་པོའི་མིག་གིས་འདོད་ང་འི་གཟུགས་ལ་ལྟ་ན།མིག་དང་ས་མི་མཚུངས་པའི་མུའོ། །དང་པོའི་མིག་གིས་དང་པོའི་གཟུགས་ལ་ལྟ་ན། ལུས་དང་ས་མི་མཚུངས་པའི་མུའོ། །གཉིས་པའི་མིག་གིས་དང་པོའི་གཟུགས་ལ་ལྟ་ན། གསུམ་ག་མི་མཚུངས་པའི་མུའོ། །འདི་ལ་ཡུལ་དང་མི་མཚུངས་པའི་མུ་མེད་དེ། འདོད་པ་ལ་ས་འོག་མ་མེད་ཅིང་འོག་མའི་མིག་གིས་གོང་མ་མི་མཐོང་བས་སོ། །མིག་བཞིན་རྣ་བ་ཡང་དེ་བཞིན་ནོ། །འདོད་པའི་ལུས་ལ་གཟུགས་ཀྱི་འབྱུང་བ་གྲུབ་པ་ནི། བྱེ་མ་དང་ཆུ་བཞིན་ཡུལ་ཐ་དད་མེད་པར་གནས་སོ། །འདོད་པར་སྐྱེས་པ་བཞིན་གཟུགས་སུའང་དེ་བཞིན་ཏེ་མུ་ལྔ་པ་ལྷག་པར་ཡོད་དེ། བསམ་གཏན་དང་པོར་སྐྱེས་པ་དང་པོའི་མིག་གིས་དང་པོའི་གཟུགས་ལ་ལྟ་བའང་གསུམ་ག་མཚུངས་ལ། གཉིས་པའི་མིག་གིས་དང་པོའི་གཟུགས་ལ་ལྟ་ན། མིག་དང་མི་མཚུངས་པ། གཉིས་པའི་མིག་གིས་གཉིས་པའི་གཟུགས་ལ་ལྟ་ན།ལུས་དང་མི་མཚུངས་པ།གསུམ་པའི་མིག་གིས་གཉིས་པའི་གཟུགས་ལ་ལྟ་ན། གསུམ་ག་མི་མཚུངས་པ། དང་པོའི་མིག་གིས་འདོད་པའི་གཟུགས་ལ་ལྟ་ན། ཡུལ་དང་མི་མཚུངས་པའོ། །འདོད་པར་སྐྱེས་པ་འདོད་པའི་སྣ་ལྕེ་ལུས་གསུམ་གྱིས་འདོད་པའི་དྲི་སྣོམ་རོ་མྱོང་རེག་བྱ་ལ་རེག་གི ས་གཞན་གྱི་ལ་མ་ཡིན་ཏེ། ཡུལ་དང་མ་ཕྲད་པར་མི་འཛིན་པས་མངོན་ཤེས་ཀྱི་རྟེན་དུ་མ་གྱུར་པའི་ཕྱིར་ས་གཞན་གྱི་སྣ་སོགས་་་སྒྲུབ་པ་མེད་ཅིང་དེ་ཉིད་ཀྱིས་ཀྱང་ས་གཞན་ལ་སྤྱོད་མི་ནུས་པའི་ཕྱིར་རོ། །གཟུགས་ཀྱི་ལུས་ཀྱིས་རང་སའི་རེག་བྱ་ལ་རེག་གི།གོང་འོག་གི་ལ་མ་ཡིན་ཏེ།207

ཕྲད་ནས་འཛིན་པས་སོ། །གཟུགས་ཁམས་དེ་ན་དྲི་རོ་རང་བཞིན་གྱིས་མེད་དེ། དེ་གཉིས་ཁམ་ཟས་ཀྱིས་བསྡུས་ལ། དེར་ཁམ་ཟས་ལ་འདོད་ཆགས་དང་བྲལ་བའི་ཕྱིར་རོ།།རེག་བྱའང་མེད་པར་འགྱུར་ཏེ།ཁམ་ཟས་ཡིན་པས་སོ།།ཞེ་ན། ཁམ་ཟས་ཀྱི་རེག་བྱ་མེད་ཀྱང་དེ་མ་ཡིན་པའི་རེག་བྱ་ཡོད་ལ། དྲི་རོ་ལ་མི་མཚུངས་ཏེ།རེག་བྱ་དབང་པོའི་རྟེན་དང་།གཞི་དང་།གོས་སོགས་ཡོད་ཀྱང་།ཟས་མིད་པ་མེད་པར་དྲི་རོ་ལོངས་སྤྱོད་པ་མེད་པའི་ཕྱིར་རོ། །དམིགས་རྐྱེན་དྲི་རོ་མེད་པ་དེའི་ཕྱིར་སྣ་ཤེས་ལྕེ་ཤེས་མེད་དོ། །སྣ་ལྕེའི་དབང་པོ་ནི། ནང་ལུས་ཀྱི་སྐྱེ་མཆེད་དྲུག་གི་འདོད་ཆགས་དང་མ་བྲལ་ཞིང་ལུས་མཛེས་པར་བྱ་བའི་ཕྱིར་འགྲུབ་བོ། །ཕོ་དབང་ནི། འཁྲིག་པ་རེག་པའི་སྒོ་ནས་སྲིད་པ་ཀུན་ཏུ་སྤྱོད་པ་ཡིན་པས་མི་མཚུངས་སོ། །ཁ་ཅིག ལུས་མིག་གཟུགས་ནི། འདོད་པ་ནས་བཞི་པའི་བར་དུ་ས་ལྔ་པ་ཡིན་ལ།མིག་ཤེས་འདོད་པ་དང་།དང་པོའི་ས་གཉིས་པ་ཡིན། གོང་མའི་ལུས་ལ་འོག་མའི་མིག་མེད་ཅིང་། འོག་མའི་མིག་ལིས་གོང་མཚིགཟུགས་མི་མཐོང་ལ། འོག་མའི་མིག་ལ་བརྟེན་པའི་རྣམ་ཤེས་ཀྱིས་གོང་མའི་གཟུགས་མི་མཐོང་ལ། འདོད་པའི་མིག་ཤེས་ཤིན་ཏུ་དམན་པའི་ཕྱིར་གོང་དུ་མངོན་དུ་མི་བྱེད་དེ། བསམ་གཏན་དང་པོའི་མིག་ཤེས་ནི།སོང་མ་གསུམ་དུ་རང་ས་དང་ས་གོང་མའི་མིག་ལ་བརྟེན་ནས་མངོན་དུ་བྱེད་ལ་རྣ་བའང་དེ་དང་འདྲ་ཞིང་ལྷག་མ་གསུམ་རང་ས་པ་ཡིན་ལ།ལུས་ཤེས་ནི།གཉིས་པ་ཡན་ཆད་དུ་དང་པོའི་ལུས་ཤེས་མངོན་དུ་བྱེད་དོ།།དེ་དག་སྦྱར་ན།མུ་དུ་མར་འགྱུར་ཞིང་།ཡིད་ནི།མཐའ་གཅིག་ཏུ་མ་ངེས་སོ་ཞེས།ལུས་ལ་འོག་མའི་མིག་མ་ཡིན། །མིག་གིས་གོང་མའི་གཟུགས་མ་ཡིན། །རྣམ་པར་ཤེས་ཀྱང་དེ་ཡི་གཟུགས། །ལུས་ཀྱིའང་གཉིས་ཀ་ཐམས་ཅད་དུ། །རྣ་བའང་དེ་བཞིན་208

གསུམ་དག་ནི། །ཐམས་ཅད་རང་གི་ས་པ་ཉིད། །ལུས་ཀྱི་རྣམ་ཤེས་འོག་དང་ནི། །རང་གི་ས་ཡིད་མ་ངེས་ཏེ། །ཞེས་སོ། །གཉིས་པ་ལ། ཟག་བཅས་དང་།ཟག་མེད་ཀྱི་ཆོས་ཤེས་ཚུལ་གཉིས་ཀྱི་དང་པོ་ནི་འདོད་པར་སྐྱེས་པ་ན།འདོད་པ་ན་སྤྱོད་པའི་ཡིད་ཀྱི་སྡུག་ཀུན་གྱིས་བསྡུས་པ་ཟག་བཅས་ཁམས་་་་སོགས་དང་། འགོག་ལམ་གྱིས་བསྡུས་པ་ཟག་མེད་སོགས་ཀྱང་ཤེས་ཏེ། ཤེས་རབ་རྣམ་པ་གསུམ་གྱི་སྒོ་ནས་སོ། །འདི་ལ་གོང་མའི་ཡིད་མངོན་དུ་བྱས་པ་མ་སྨོས་པ་ནི། གོང་མར་སྐྱེས་པའི་ཡིད་དང་འདྲ་བར་བསྡུ་བར་བཤད་དོ། །འདོད་པའི་བཞིན་གཟུགས་ཀྱང་དེ་བཞིན་ལ་གཟུགས་མེད་དུ་སྐྱེས་པ་ནི། ཕྱི་རོལ་པའི་སོ་སྐྱེ་ཡིན་ན། གཟུགས་མེད་གང་དུ་སྐྱེས་པ་དེའི་རང་གི་ས་པའི་ཆོས་རྣམས་ཁོ་ན་ཤེས་ཀྱི། འོག་མ་མིན། ཆོས་འདི་པ་སྔོན་ཐོས་པས་ཡོངས་སུ་བསྒོས་པས་ས་གོང་མ་ལའང་དམིགས་ཏེ།སྐྱེད་པའི་ཕྱིར་རོ།།འཕགས་པ་ཉན་ཐོས་ཡིན་ན། ཟག་མེད་ཀྱང་ཤེས་སོ། །བསྡུ་བར། བྱང་སེམས་དབང་ཐོབ་པ་དེར་མི་སྐྱེ་ལ། མ་ཐོབ་པ་ལྷག་མ་མཐོང་གི་སྤྱོད་པ་དང་། ཉན་ཐོས་སོ་སྐྱེ་མཁས་པ་དང་། སློབ་མི་སློབ་ཀྱི་དགེ་བས་ས་འོག་མ་ལའང་དམིགས་པར་་བཤད་དོ།།ཁ་ཅིགབསམ་གཏན་གཟུགས་མེད་ཀྱི་སེམས་སྲེད་བཅས་ཡིན་ན།རང་སའི་ཟག་བཅས་ལ་དམིགས་ཀྱི་འོག་མ་ལ་མ་ཡིན་ཏེ། འོག་མའི་འདོད་ཆགས་དང་བྲལ་བའི་ཕྱིར་རོ། །གོང་མ་ལ་མ་ཡིན་ཏེ། ས་རྣམས་སྲེད་པས་ཡོངས་སུ་བཅད་པའི་ཕྱིར། ཟག་མེད་མ་ཡིན་ཏེ། དགེ་བར་འགྱུར་བས་སོ། །བསམ་གཏན་དག་པ་བ་དང་ཟག་མེད་ནི། ཐམས་ཅད་ལའོ། །གཟུགས་མེད་དངོས་གཞི་དགེ་བ་ནི། ས་འོག་མའི་ཟག་བཅས་ལ་མིན་གྱི། རང་ས་དང་གོང་མ་ལ་དམིགས་སོ། །ཟག་མེད་ནི། རྗེས་ཤེས་ཕྱོགས་མཐུན་ཐམས་ཅད་ལ་ཡིན་209

གྱི།ཆོས་ཤེས་ཕྱོགས་མཐུན་ལ་མ་ཡིན་ཞིང་།ས་འོག་མའི་འགོག་པ་ལ་ཡང་མ་ཡིན་ནོ། །ཉེར་བསྡོགས་བར་ཆད་མེད་ལམ་གྱིས་ས་འོག་མ་ལའང་དམིགས་སོ། །ཞེས། སྲེད་བཅས་རང་གི་སྲིད་ལ་དམིགས། །བསམ་གཏན་དགེ་ཡུལ་ཡོད་དགུ་ཡིན། །གཟུགས་མེད་དངོས་གཞི་དགེ་རྣམས་ཀྱི། །སྤྱོད་ཡུལ་ཟག་བཅས་འོག་མ་ཡིན། །ཞེས་སོ། །གཉིས་པ་ནི། ཟག་མེད་ཀྱིས་ཁམས་གསུམ་ན་སྤྱོད་པ་སྡུག་ཀུན་དང་།ཟག་མེད་འགོག་ལམ་རྣམས་ཀྱང་མངོན་སུམ་དུ་ཤེས་ཏེ།ཆོས་གཅིག་མ་ཤེས་ནའང་ངེས་པར་འབྱུང་བར་མི་འགྱུར་བས་སོ། །གསུམ་པ་ལ་གཉིས་ཏེ།མཚམས་སྦྱོར་བའི་ཚུལ་གྱི་གོ་རིམ།དེ་ལྟར་བརྗོད་པའི་སྒྲ་དོན་ལས།དང་པོ་ལ། ཕུང་ཁམས་སྐྱེ་མཆེད་ཀྱི་གོ་རིམ་གསུམ་གྱི་དང་པོ་ལ། གནས་དང་གནས་པ་དང་།རྟེན་དང་བརྟེན་པ་དང་། ཀུན་བྱང་གི་གོ་རིམ་གསུམ་གྱི་དང་པོ་ནི། རྒྱུ་མཚན་ཅི་ཕྱིར་ཕུང་པོ་རྣམས། གཟུགས་ནས་རྣམ་ཤེས་ཀྱི་བར་དུ་གོ་རིམ་དུ་བླགས་པ་སྟེ། བཀོད་པའི་རྒྱུ་མཚན་ཅི་ཞེ་ན། རྣམ་ཤེས་ཀྱི་གནས་དང་གནས་པ་བསྟན་པ་ཉིད་ཀྱི་ཕྱིར་འདོད་པའི་ཡོན་ཏན་གཟུགས་ཀྱིས་ཕྱེ་བ་་་་འདོད་ཁམས་དང་། ཚོར་བ་དང་། འདུ་ཤེས། འདུ་བྱེད་གསུམ་གྱིས་ཕྱེ་བ་གཟུགས་ཁམས། གཟུགས་མེད་དང་པོ་གསུམ། སྲིད་རྩེ་སྟེ།རྣམ་ཤེས་ཀྱི་གནས་བཞི་དང་།དེ་ལ་གནས་པ་རྣམ་ཤེས་ཡིན་པས་རིམ་པར་བསྟན་ནོ།།ཇི་སྐད་དུ།རྣམ་པར་ཤེས་པ་གནས་པ་བཞི་སྟེ། རྣམ་པར་ཤེས་པ་གནས་པ་ན་གཟུགས་ལ་ཉེ་བར་འགྲོ་ཞིང་གནས་སོ། །ཞེས་པ་ནས། འདུ་བྱེད་ལ་ཉེ་བར་འགྲོ་ཞིང་གནས་པ་སྟེ།དེའི་ཕྱིར་རྣམ་པར་ཤེས་པ་ཞེས་བྱའོ།།ཞེས་སོ།།གཉིས་པ་ནི།གོ་རིམ་གྱི་རྒྱུ་མཚན་ནམ་བསྣན་པས་ན། ཡང་ཕུང་པོ་ལྔའི་སྔ་མ་སྔ་མ་ནི། ཕྱི་མ་ཕྱི་མའི་རྟེན་ཡིན་པའི་ཕྱིར་རིམ་པར་བརྗོད་དེ།ཕར་ཕྱིན་དྲུག་བཞིན།དེའི་རྒྱུ་2་10

མཚན་གཟུགས་བདེ་སོགས་མྱོང་འགྱུར་གྱི་དབང་ཡུལ་ཇི་བཞིན་དུ་ཚོར་བ་་བདེ་སྡུག་ཏུ་མྱོང་བས་གཟུགས་ལ་ཚོར་བ་བརྟེན་ནོ། །དེ་བཞིན་དུ་ཇི་ལྟར་ཚོར་ཞིང་མྱོང་བ་བཞིན་འདུ་ཤེས་ཀྱིས་མཚན་མར་འཛིན་ལ། མཚན་མར་བཟུང་བ་བཞིན་དུ་སེམས་མངོན་པར་འདུ་བྱེད་དོ། །མངོན་པར་འདུ་བྱེད་པ་དེ་བཞིན་དུ། ཡུལ་རྣམ་པར་ཤེས་པར་བྱེད་དེ། དེ་དང་དེར་ཞེས་པ། མཐའ་དག་སྡུད་པ་སྟེ།ཇི་ལྟར་མངོན་པར་འདུས་བྱས་པའི་ཡུལ་རྣམས་དང་འགྲོ་བ་གཞན་རྣམས་སུ་རྣམ་ཤེས་གྱུར་པའི་ཕྱིར་འདི་དང་ཕྱི་མ་ལ་ཉེ་བར་འགྲོའོ། །གསུམ་པ་ནི། ཡང་ཀུན་བྱང་གི་རིམ་པ་བསྟན་པ་ཉིད་ཀྱི་ཕྱིར་རིམ་པར་བསྟན་ཏེ། དེ་ལ་གཞི་གང་དུ་ཀུན་བྱང་དུ་འགྱུར་བའི་གཞི་དབང་པོ་དང་བཅས་པའི་ལུས་ཏེ། དེ་ལ་ཆགས་སོགས་དད་སོགས་སྐྱེ་བས་སོ། །ཟང་ཟིང་ཡོད་མེད་ཀྱི་མྱོང་བ་ཚོར་བ་དང་། ཚུལ་བཞིན་ཡིན་མིན་དུ་མཚན་འཛིན་འདུ་ཤེས་དང་།ཚུལ་བཞིན་ཡིན་མིན་དུ་སེམས་མངོན་པར་འདུ་བྱེད་པ་འདུ་བྱེད་དེ། གསུམ་པོ་ནི། གང་གིས་ཀུན་བྱང་དུ་བྱེད་པའི་ཐབས་ཏེ། དེས་སེམས་གནས་ངན་ལེན་ཡོད་མེད་དུ་བྱེད་པས་སོ། །གང་ཀུན་བྱང་གི་ངོ་བོ་ནི། རྣམ་ཤེས་ཏེ།སེམས་གནས་ངན་ལེན་དང་བཅས་པ་དང་།དེ་མེད་པར་འབྱུང་བས་སོ།།བསྡུ་བར།གོ་རིམ་ལྔ་སྟེ།སྐྱེ་བ་ཡི་ནི།གཟུགས་སེམས་སེམས་བྱུང་སྟེ།མིག་དང་གཟུགས་ལ་བརྟེན་ནས་མིག་གི་རྣམ་པར་ཤེས་པ་སྐྱེ་སྟེ།གསུམ་འདུས་པ་ལས་རེག་པ།རེག་པའི་རྐྱེན་གྱིས་ཚོར་བ་ལ་སོགས་པའོ།།གཉེན་པོ་ཡི་ནི།ཕྱིན་ཅི་ལོག་བཞིའི་གཉེན་པོར་དྲན་པ་ཉེར་གཞག་བཞི་བསྟན་ནས་དེའི་ཡུལ་་་་་གཟུགས་ཚོར་རྣམ་ཤེས་དང་འདུ་ཤེས་འདུ་བྱེད་དོ། །འཇུག་པའི་ནི། དབང་ཡུལ་ལས་ཚོར་འདུ་འཇུག་ལ།དེ་ནས་ཚེ་འདིར་ཡུལ་ལོངས་སྤྱོད་པའི་དགེ་མི་211

དགེས་ཕྱི་མར་སྐྱེ་བ་འཕེན་ལ།དེས་རྣམ་ཤེས་ཉོན་མོངས་པར་འགྱུར་བས་སོ།།གནས་པའི་ནི།སྔར་དང་འདྲའོ།།རྣམ་གཞག་གི་ནི།དང་པོར་གཟུགས་མཐོང་ནས་ངོ་ཤེས།དེ་ནས་འབྱོར་རྒུད་བདེ་སྡུག་ཏུ་དང་།མིང་སོགས་དང་།བྱིས་པ་དང་། མཁས་པར་དང་། ནང་གི་བདག་ཏུ་རྣམ་པར་འཇོག་པས་སོ། །དེ་དག་ནི། རིམ་པ་ཅི་རིགས་པར་འཇོག་པའི་རྒྱུ་མཚན་དུ་སྣང་ངོ་། །གཉིས་པ་ལ།དབང་པོ་དང་། ཡུལ་དང་། རྣམ་ཤེས་ཀྱི་གོ་རིམ་གསུམ་གྱི་དང་པོ་ནི། དབང་པོའི་ཁམས་དྲུགེ་འཇིག་རྟེན་གྱི་ཐ་སྙད་དང་མཐུན་པའི་རིམ་པ་ཡིན་ནོ། །དེ་ལ་འཇིག་རྟེན་པ་ནི། ཐོག་མ་ཁོ་ནར་ཕན་ཚུན་ལྟ་བར་བྱེད་པས་མིག་གི་ཁམས་སོ། །དེ་ལ་བརྟེན་ནས་ཕན་ཚུན་གཏམ་ཀུན་ཏུ་སྨྲ་བའི་སྒྲ་ཉན་པས་དེ་ནས་རྣ་དབང་ངོ་། །སྨྲས་པས་བག་ཕེབས་པ་དེའི་འོག་ཏུ་དྲི་བཟང་གི་ཆུའི་ཁྲུས་དང་། དྲི་བཟང་པོ་བྱུག་པ་དང་། དྲི་བཟང་གི་མེ་ཏོག་གི་ཕྲེང་བ་ལ་ལོངས་སྤྱོད་དུ་བྱེད་པས་སྣའོ། །དེ་ནས་འདུས་ཤིང་ཟ་བ་དང་། ལྷག་པར་ཟ་བའི་སྒོ་ནས་བཟའ་བཏུང་སྤྱོད་པས་ལྕེའོ། །དེ་ནས་ནམ་སྲོད་པ་ན་མལ་སྟན་དང་། གདིང་བ་དང་། ཤིང་བལ་དང་། སྔས་ནང་ཚངས་ཅན་དང་། བུད་མེད་ཀྱི་རེག་པ་ལ་སྤྱོད་པས་ལུས་སོ། །དེ་རྣམས་ཐམས་ཅད་ལ་དུས་ཐམས་ཅད་དུ་རྗེས་སུ་འཇུག་ཅིང་རྣམ་པར་རྟོག་པ་ཅན་ཡིད་ཀྱི་ཁམས་ཡིན་པས་མཇུག་ཏུ་བསྟན་ནོ། །གཉིས་པ་ནི། ནང་གི་དབང་པོའི་ཁམས་རྣམས་རྒྱུར་བྱས་ནས་ཕྱི་རོལ་ཡུལ་གྱི་ཁམས་རྣམས་རིམ་པར་བཀོད་དེ།ནང་ནི།དེ་ལ་དབང་བྱེད་པའི་ཕྱིར་རོ། །གསུམ་པ་ནི། དབང་པོ་དྲུག་གནས་དང་། ཕྱིའི་ཡུལ་དྲུག་ལ་བརྟེན་ནས་རྣམ་ཤེས་སྐྱེ་བའི་ཕྱིར་རྣམ་ཤེས་ཀྱི་ཁམས་ཀྱང་དེ་དང་མཐུན་པར་་་་་་་བཀོད་དོ།།ཁ་ཅིག དབང་པོ་ལྔའི་ཡུལ་ད་ལྟར་བ་ཡིན་པས་སྔར་སྨོས།ཡིད་མ་212

ངེས་པས་ཕྱིས་སྨོས། དབང་པོ་དང་པོ་བཞི་ཡུལ་འབྱུང་འགྱུར་ཉིད་ཡིན་པས་སྔར་དང་ལུས་ཡུལ་འབྱུང་བ་དང་། འབྱུང་འགྱུར་གཉིས་ཀ་ཡིན་པས་ཕྱིས་དང་།དེ་ལ་མིག་རྣ་གཉིས་ཡུལ་རྒྱང་རིང་ལ།དེ་ཡང་ཆུ་ཀླུང་རྒྱང་རིང་པོ་ནས་མཐོང་ཡང་དེའི་སྒྲ་མི་ཐོས་པས་མིག་སྔར་དང་། རྣ་བ་ཕྱིས་སོ། །སྣ་ལྕེ་རྒྱང་རིང་པོ་ལ་མི་འཇུག་ཅིང་སྣ་ཆེས་མྱུར་བར་འཇུག་ལ་ལྕེ་མིན་ཏེ། ཟས་ལྕེ་དང་མ་ཕྲད་པའི་དྲི་འཛིན་པའི་ཕྱིར། ཡང་ན། ལུས་ལ་མིག་གི་རྟེན་དང་པོར་གནས་ཤིང་དེ་འོག་རྣ་བ། དེ་འོག་སྣ། དེ་འོག་ལྕེ། ལུས་ཀྱི་རྟེན་ནི་ཕལ་ཆེར་དེ་འོག་ན་གནས་ཤིང་།ཡིད་ནི་དགེ་ལ་བརྟེན་པ་དང་།ཡུལ་མ་ངེས་པ་ཡིན་པས་མཇུག་ཏུ་བསྟན་ནོ་ཞེས། ད་ལྟའི་དོན་ཕྱིར་དང་པོར་ལྔ། །འབྱུང་བ་ལས་གྱུར་དོན་ཕྱིར་བཞི། །གཞན་ནི་ཆེས་རིང་མྱུར་འཇུག་ཕྱིར། །ཡང་ན་ཇི་ལྟར་གནས་རིམ་བཞིན། །ཞེས་སོ། །གསུམ་པ་ནི། ཁམས་ཀྱི་གོ་རིམ་འཇིག་རྟེན་གྱི་ཐ་སྙད་ཀྱི་རྗེས་སུ་འཇུག་པར་བསྟན་པ་བཞིན་དུ་སྐྱེ་མཆེད་ཀྱང་དེ་བཞིན་ནོ། །གཉིས་པ་ལ། ཕུང་ཁམས་སྐྱེ་མཆེད་ཀྱི་དོན་གསུམ་ལས། དང་པོ་ལ། སྤུངས་པ་དང་།རྒྱས་པ་དང་།ཁུར་ཁྱེར་བའི་དོན་གསུམ་ལས།དང་པོ་ལ།སྤྱིར་དོན་ཞེས་པ།ཡུལ་དང་འབྲས་བུ་ལའང་འཇུག་མོད་ཀྱི།འདིར་རྒྱུ་མཚན་ལ་དོན་དུ་བྱས་པ་སྟེ། དེ་ལ་ངེས་ཚིག་དང་། མཚན་ཉིད་དང་། སྒྲ་འཇུག་པའི་རྒྱུ་མཚན་གྱིས་དོན་དུ་བྱས་པ་གསུམ།གཞི་མཐུན་པ་གཟུགས་སུ་རུང་བ་ལྟ་བུ་ཞེས་པ་དང་།གཞི་ཐ་དད་ཅི་རིགས་ཡོད་པ་ལས། འདིར་གསུམ་པའི་དབང་དུ་བྱས་པ་སྟེ།ཕུང་པོ་ཞེས་འདོགས་པའི་དོན་ཏེ། རྒྱུ་མཚན་གང་ཞེ་ན། ཞེས་པ་སྟེ། གཞན་ཡང་དེ་བཞིན་ནོ།།ཇི་སྐད་དུ།ཕུང་པོ་ཞེས་བྱ་སྤུངས་པ་དང་།།ཕྲག་པ་སྡོང་པོ་ཆ་ཉིད་ལའོ། །ཞེས་གསུངས་པའི་དང་པོ་ནི། སོར་མོའི་རྩེ་མོའི་མདོ་ལས།213

གཟུགས་ཞེས་སོགས་ཀྱི་དོན། སྲེད་པ་བཅུ་གཅིག་གིས་དམིགས་པས་བཅུ་གོཅིག་ཏུ་ཕྱེ་སྟེ། གྲངས་བཞིན་དུ་བལྟས་པའི་དང་། མངོན་པར་དགའ་བའི་དང་།ལྷག་པར་ཆགས་པའི་དང་།བདག་ལ་དང་།ཡུལ་ལ་དང་།འདོད་པ་ལ་དང་།སྙོམས་འཇུག་ལ་དང་།ཉེས་སྤྱད་ཀྱི་སྡུག་བསྔལ་ལ་དང་།ལེགས་སྤྱད་ཀྱི་བདེ་བ་ལ་དང་། རིང་བ་ལ་དང་། ཉེ་བ་ལ་སྲིད་པའི་དམིགས་པ་ཉིད་ཀྱིས་འདས་སོགས་སོ། །ཡང་ན། བྱུང་མ་བྱུང་གིས་འདས་སོགས་གསུམ་སྟེ། འདས་ད་ལྟར་བྱུང་བ་ཡིན་ལ།མ་འོངས་པ་མ་བྱུང་བ་ཡིན་ནོ།།འཛིན་པ་དང་གཟུང་བའི་བྱེ་བྲག་གིས་ནང་ཕྱིའོ། །ཕྱི་བལྟས་ནང་བལྟས་ཀྱི་བྱེ་བྲག་གིས་རགས་ཕྲའོ།།ཉོན་མོངས་ཅན་ཡིན་མིན་གྱིས་ངན་པ་དང་གྱ་རྣམ་པའོ།།རིང་བ་དང་ཉེ་བའི་བྱེ་བྲག་གིས་རྒྱང་རིང་ཉེའོ།།ཇི་སྐད་དུ།དུས་དང་།རྒྱུད་དང་།རྣམ་པ་དང་། འགྲོ་བ་དང་། ཡུལ་ཐ་དད་པའི་གཟུགས་ལ་སོགས་པ་མདོར་བསྡུས་པའི་ཕྱིར་ཞེས་པ་ལྟར་ན། དང་པོ་གསུམ་དུས་ཐ་དད་པ་སྟེ། དེ་ལ་ཁ་ཅིག་མི་རྟག་པས་འགག་པ་དང་། མ་བྱུང་བ་དང་། བྱུང་ལ་མ་འགགས་པའོ་ཞེས་སོ། །ནང་ཕྱི་ནི། རང་རྒྱུད་དུ་གཏོགས་པ་དང་དེ་ལས་གཞན་པའམ། ཡང་ན། སྐྱེ་མཆེད་ཀྱི་སྒོ་ནས་ཏེ། རྒྱུད་ཐ་དད་དོ། །རྣམ་པ་ཐ་དད། རགས་ཕྲ་ནི། ཐོགས་བཅས་ཐོགས་མེད་དམ། ཡང་ན་ལྟོས་པ་སྟེ། ལྟོས་པས་ཐ་དད་པའི་ཕྱིར། མ་གྲུབ་པ་མིན་ཏེ། ཕ་དང་བུ་བཞིན་ནོ། །འགྲོ་བ་ཐ་དད་ངན་པ་དང་གྱ་རྣམ་པ་ནི།ངན་འགྲོ་དང་།བདེ་འགྲོས་ཟིན་པའོ།།ཡུལ་ཐ་དད་ནི།ཐག་ཉེ་རིང་སྟེ།ཁ་ཅིག རིང་བ་འདས་མ་འོངས་དང་།ཉེ་བ་ད་ལྟར་བར་འདོད།ཁ་ཅིག གླིང་འདི་དང་། གཞན་ལ་འདོད། ཚོར་སོགས་ལ་དབང་པོ་ལྔ་ལ་བརྟེན་པ་རགས་པ།ཡིད་ལས་བྱུང་བ་ཕྲ་བའམ། ཡང་ནས་ལས་སོ།།ཉེ་རིང་གནས་ཀྱིས་སོ།།ཁ་214

ཅིག གཟུགས་རགས་པ་དབང་པོ་ལྔས་གཟུང་བྱ། གཞན་ཕྲ་བ། བཟང་ངན་ཡིད་དུ་འོང་མི་འོང་།ཉེ་རིང་ཡུལ་སྣང་མི་སྣང་།འདས་སོགས་རང་མིང་གིས་བསྟེན་ལ།ཚོར་སོགས་ཀྱི་ཉེ་རིང་རྟེན་གྱི་དབང་གིས།ཕྲ་རགས་དབང་པོ་དང་ཡིད་ལ་བརྟེན་པས་ཞེས་ཟེར་རོ།།དེ་དེ་དག་དུ་མའི་དོན་ཏོ།།བསྡུས་པའི་དོན་ནི། བཅུ་གཅིག་པོ་དེ་ཐམས་ཅད་དངོས་པོར་གཅིག་ཏུ་བསྡུར་མི་རུང་ཡང་ཚིག་གིས་བསྡུས་པའམ། རྫས་གཅིག་ཏུ་མི་རུང་ཡང་རིས་གཅིག་ཏུ་བསྡུས་ཏེ་སྤུངས་པའི་ཕྱིར་གཟུགས་སོགས་ཏེ། ནོར་དུ་མ་གཅིག་ཏུ་བསྡུས་ཏེ་སྤུངས་པ་ལ་ནོར་ཕུང་བཞིན་ནོ།།བསྡུ་བར། སྲུངས་པའི་དོན་ནི།བདག་ཉིད་སྣ་ཚོགས་མང་པོ་ཡི་དང་། ཕན་ཚུན་འདྲེས་པའི་དངོས་པོ་འཇུག་པའི་དང་། གཅིག་ཏུ་བསྡུས་པའི་དང་། འཕེལ་འབྲིའི་དོན་ནོ། །ཡོངས་སུ་ཕྱེ་བའི་དོན་ནི། གཟུགས་སོགས་ཀྱི་མཚན་ཉིད་ཐ་དད་དུ་བཞག་པ་སྟེ། ཐོག་མ་དུ་མ་ཉིད་དང་ནི། །བསྡུས་དང་ཡོངས་སུ་ཕྱེ་བའི་དོན། །ཞེས་སོ། །གཉིས་པ་ནི། ཉེར་ལེན་གྱི་གཟུགས་སོགས་ཀྱི་ཕུང་པོ་ལ་བརྟེན་ནས་སྐྱེ་སོགས་སྡུག་བསྔལ་བརྒྱད་དམ།གསུམ་ཤིན་ཏུ་རྒྱས་པའི་མཚན་ཉིད་ཁོ་ནའི་ཕྱིར་ཏེ།རྟེན་འབྲེལ་གྱི་མདོ་ལས།སྡུག་བསྔལ་གྱི་ཕུང་པོ་སྟེ། སྡུག་བསྔལ་རྒྱས་པའི་རྒྱུན་ཐོག་མ་མེད་པ་དང་ལྡན་པས་ཆེན་པོ། སྐྱེ་རྒ་ལ་སོགས་པ་འདི་སྡུག་བསྔལ་པ་པོའི་བདག་དང་བདག་གི་མེད་ཀྱི། སྡུག་བསྔལ་ཙམ་འབའ་ཞིག་འབྱུང་བར་འགྱུར་ཞེས་ཏེ།ཡལ་ག་ལོ་འདབ་རྒྱས་པའི་རྒྱུ་མཚན་གྱིས་ཤིང་གི་སྡོང་པོ་ལ་ཤིང་གི་ཕུང་་་་་པོར་བརྗོད་པ་བཞིན་ནོ།།གསུམ་པ་ནི།ཉེར་ལེན་གྱི་གཟུགས་སོགས་དེས་ཉོན་མོངས་དང་། ལས་དང་། སྐྱེ་བའི་ཀུན་ནས་ཉོན་མོངས་པའི་ཁུར་ཁྱེར་བ་ཉིད་ཀྱི་ཕྱིར་འཇིག་རྟེན་ན་ཕྲག་པས་ཁུར་ཁྱེར་བའི་ཕྱིར་ལུས་ཀྱི་ཕྱོགས་གང་གིས་215

ཁུར་ཁྱེར་བ་དེ་ལ་ཕྲག་པ་ཞེས་འདོགས་པ་བཞིན། ཕྲག་པ་ཕུང་པོ་ཤིང་སྡོང་གསུམ་ག་ལ་གདྡྷའོ། །ངེས་ཚིག་ནི། འདུ་བྱེད་ཀྱི་དོན་མཐའ་དག་འཛིན་པར་བྱེད་པས་སམ།རྟག་ཏུ་ལས་ཉོན་གྱིས་འཕེལ་བར་བྱེད་པས་སམ།རྟག་ཏུ་འདུ་བྱེད་ཅིང་འཇིག་པར་བྱེད་པས་ཕུང་པོའོ། །གཉིས་པ་ནི། མིག་སོགས་ཆོས་ཐམས་ཅད་ཀྱི་ས་བོན་གྱི་དོན་ནི། ཁམས་ཏེ། གསེར་འབྱུང་བའི་རྡོ་ལ་གསེར་གྱི་ཁམས་ཞེས་པ་བཞིན་ནོ། །འགྲེལ་པར། ཀུན་གྱི་ལ་རྒྱུའི་དབང་དུ་བྱས་པར་བཤད་ཅིང་།གཞན་ཡང་།དབང་པོ་དང་།ཡུལ་དང་།རྣམ་ཤེས་ལ་མངོན་ཞེན་གྱིས་ལས་ཀྱི་བག་ཆགས་བསྒོས་པའི་ཀུན་གྱི་དེ་དག་གི་ས་བོན་ཡིན་པས་་་་་་ཁམས་ཡིན་གྱི།མིག་སོགས་མངོན་གྱུར་མ་ཡིན་ནོ།།ཟེར་བ་ལ།ཁ་ཅིག འདི་ནི་བསམ་དགོས་སོ་ཞེས་ཟེར་ནས་བཅོ་བརྒྱད་པོས་སྔ་མས་ཕྱི་མ་བསྐྱེད་པ་ཉིད་ཁམས་སུ་འདོད་དོ། །ཡང་། བཅོ་བརྒྱད་པོས་བྱེད་པ་མེད་པར་རང་རང་གི་མཚན་ཉིད་འཛིན་པའི་དོན་གྱིས་ནའོ། །རྣམ་ཤེས་ཀྱི་ཁམས་དྲུག་གི་འབྲས་བུ་དང་། དབང་པོ་དང་ཡུལ་གྱི་ཁམས་དྲུག་གི་རྒྱུའི་སོགས་སོ། །མདོ་སྡེ་གཞན་ལས་གསུངས་པའི་ཁམས་སོགས་ཀྱི་མིང་ཅན་གྱི་ཆོས་ཀྱི་རྣམ་པ་ཐམས་ཅད།བཅོ་བརྒྱད་པོས་བསྡུས་ནས་འཛིན་པའི་དོན་ཏེ། ཕྱི་མ་གསུམ་ངེས་ཚིག་ཀྱང་ཡིན་ལ།ཆོས་རྣམས་སྐྱེད་པའི་ཕྱིར་འཇུག་པར་བྱེད་པས་ཀྱང་ཁམས་སོ།།བསྡུ་བར་ནི། རྒྱུ་དང་། ས་བོན་དང་། རང་བཞིན་དང་། རིགས་དང་། ཆ་ཕྲ་བ་དང་བཞིའི་དོན་ཏེ། མྱང་འདས་ཀྱི་དབྱིངས་དང་། ནམ་མཁའི་ཁམ་ས་ནི། སྡུག་བསྔལ་མི་སྐྱེ་བའི་དང་། ལུས་སོགས་གཡོ་བའི་གཞིའི་དོན་གྱིས་ཁམས་སོ། །གསུམ་པ་ནི། མིག་དང་གཟུགས་ཀྱི་སྐྱེ་མཆེད་སོགས་དེ་དག་གི་རྣམ་ཤེས་མཚུངས་ལྡན་དང་བཅས་པ་སོགས་སྐྱེ་བ་སྟེ། འབྱུང་བའི་སྒོ་སྟེ། རྒྱུར་གྱུར་པ་216

ནི། བྱེད་རྒྱུའམ་རྒྱུན་ཅན་གྱི་དོན་གྱིས་སོ། །འགྲེལ་པར་ས་བོན་གྱི་དོན་དང་ཆོས་ཀྱི་རྣམ་པ་ཐམས་ཅད་བསྡུས་པའི་དོན་སྐྱེ་མཆེད་ལའང་སྦྱར་བར་་་་་་་་བཤད་དོ། །བསྡུ་བར། རྐྱེན་གྱི་དང་། ཐབས་ཀྱི་དང་། ཚོགས་པའི་དངོས་པོ་དང་། རྟེན་གྱི་དང་། དེ་དག་སྣང་བའི་གནས་ཀྱི་དོན་གྱིས་སོ། །ངེས་ཚིག་སེམས་དང་སེམས་ལས་བྱུང་བའི་སྐྱེ་བ་མཆེད་ཅིང་རྒྱས་པར་བྱེད་པས་སམ། སེམས་དང་སེམས་བྱུང་གི་གནས་རྒྱས་པར་བྱེད་པས་སྐྱེ་མཆེད་དོ། །གཉིས་པ་ལ། ཆོས་ཉིད་བདག་མེད་དཔེ་དང་། རབ་ཏུ་དབྱེ་བས་ངེས་པར་བྱ་བ་གཉིས་ཀྱི་དང་པོ་ནི།མདོ་ལས།གཟུགས་ནི།མི་གཙང་ལ་ཉམ་ཆུང་བ་དབུ་བ་དང་། དེ་བཞིན་དུ་མྱང་བའི་རོ་མེད་བཞིན་དུ་ཆེ་བར་སྣང་བ་ཆུའི་ཆུ་བུར་དང་།ཉི་ཟེར་རླུང་གིས་བསྐྱོད་པས་མི་བརྟན་བཞིན་དུ་སྣང་བ་སྨིག་རྒྱུ་དང་།སྙིང་པོ་མེད་ཅིང་ཁོང་སྟོང་པ་ཆུ་ཤིང་དང་། བྱེད་པོ་སྤྱོད་པོ་མེད་བཞིན་དུ་སྣང་བ་སྒྱུ་མ་སྟེ། མདོར་ན་མེད་པ་དང་། གསོ་བ་དང་། གསོག་དང་། སྙིང་པོ་མེད་པར་སྣང་བས་ན།དེ་ལྟ་བུའོ།།ཞེས་སོགས་སོ།།ལན་ནི།དེ་ནི་ཕྱིན་ཅི་ལོག་བཞིའི་གཉེན་པོར་གསུངས་པ་སྟེ། བདག་འཛིན་གྱི་གཉེན་པོར་སྒྱུ་མའི་དཔེས་རྣམ་ཤེས་བདག་མེད་པ་ཉིད་དང་། ལུས་ལ་གཙང་བར་འཛིན་པའི་གཉེན་པོར་དབུ་བའི་དཔེས་ལུས་ལ་གཙང་སོགས་དང་། ཟག་བཅས་ཀྱི་ཚོར་བ་བདེ་བར་འཛིན་པའི་གཉེན་པོར་ཆུ་བུར་གྱི་དཔེས་ཚོར་བ་མྱངས་ན་བདེ་བའི་རོ་སོགས་དང་། འདུ་བྱེད་རྟག་པར་འཛིན་པའི་གཉེན་པོར་སྨིག་རྒྱུའི་དཔེས་འདུ་ཤེས་མི་བརྟན།དངོས་པོ་གཅིག་ལ་རེས་བླང་བྱར་དང་།རེས་དོར་བྱའི་མཚན་མར་འཛིན་ཅིང་ཆུ་ཤིང་གི་དཔེས་འདུ་བྱེད་དཔྱད་ན་བདེ་བའི་སྙིང་པོ་མེད་པ་སྟོང་པ་ཉིད་ཀྱི་ཕྱིར་དེ་ལྟར་བསྟན་ནས་རྟོགས་ནས་ཕྱིན་ཅི་་217

ལོག་བཞི་ལྡོག་པའི་ཕྱིར་གསུངས་སོ།།ཁམས་རྣམས་ནི།སྤྲུལ་གདུག་པ་ལྟ་བུ།སྐྱེ་མཆེད་རྣམས་ནི།གྲོང་སྟོང་པ་ལྟ་བུའོ།།ཞེས་གསུངས་ཀྱང་འདིར་མ་བཀོད་དོ།།གཉིས་པ་ལ།རྣམ་པའི་རབ་དབྱེ་དྲུག་ཅུ་རྩ་གཅིག་དང་།བསྡུས་པའི་རབ་དབྱེ་བཅུ་གསུམ་གཉིས་ཀྱི་དང་པོ་ལ། སྡོམ་ཚིག་གིས་མདོར་བསྟན། རབ་ཏུ་དབྱེ་བས་རྒྱས་པར་བཤད། དེས་དབྱེ་བ་ཚད་མེད་དུ་ཤེས་པར་བྱ་བ་གསུམ་གྱི་དང་པོ་ནི། ཕུང་ཁམས་སྐྱེ་གསུམ་གྱི་རྣམ་པའི་རབ་དབྱེ་རྒྱས་པར་ཤེས་འདོད་ནས་གང་ཞེས་དྲིས་པའི་ལན་དུ། དོན་ཚན་མང་བས་ཕྱོགས་མཐུན་པ་རྣམས་སྡོམ་དུ་བྱས་ན་སོགས་ཀྱི་སྒྲ་རེ་རེ་ལ་སྦྱར་ཏེ།རྫས་ཡོད་དང་།སོགས་ཀྱི་སྒྲས་བཏགས་ཡོད་ཀུན་རྫོབ་དོན་དམ་བཞི། ཤེས་བྱ་མངོན་པར་ཤེས་བྱ་གསུམ།གཟུགས་ཅན་ཡིན་མིན།བསྟན་ཡོད་ཡིན་མིན།ཐོགས་བཅས་ཡིན་མིན་དྲུག ཟག་བཅས་ཟག་མེད་འཐབ་བཅས་འཐབ་མེད། ཟང་ཟིང་ཡོད་མེད།ཞེན་རྟེན་མངོན་རྟེན། འདུས་བྱས་འདུས་མ་བྱས། འཇིག་རྟེན་ལས་འདས་མ་འདས་ཏེ། བཅུ་གཉིས་སོ། །བྱུང་མ་བྱུང་། འཛིན་པ་དང་གཟུང་བ། ཕྱི་བལྟས་ནང་བལྟས།ཉོན་མོངས་ཡོད་མེད་བརྒྱད་དོ།།འདས་མ་འོངས་ད་ལྟར་གསུམ།དགེ་མི་དགེ་ལུང་མ་བསྟན་གསུམ། ཁམས་གསུམ། སློབ་མི་སློབ་གཉིས་ཀ་མིན་པ་གསུམ།མཐོང་སྤང་སྒོམ་སྤང་གཉིས་ཀ་མིན་པ་གསུམ།རྟེན་འབྲེལ་ཏེ།བཅུ་དྲུག་གོ །རྐྱེན་རྟེན་བཅས།དེ་མཚུངས། ཟིན་པ་དབང་པོ། སྡུག་བསྔལ་གསུམ།རྣམ་སྨིན། ཟས། གོང་མེད་བཅུ་གཅིག་སྟེ། དྲུག་ཅུ་རྩ་གཅིག་པོ་དེ་རྣམས་ཇི་ལྟར་ཏེ། མཚན་ཉིད་གང་གིས་དེར་འཇོག་པ་དང་། དུ་ཞིག་ཅེས་མཚན་གཞི་དངོས་པོ་དང་། ཅིའི་ཕྱིར་ཞེས་དགོས་ཆེད་འདྲི་བ་སྟེ། དང་པོ་གཉིས་ཀྱི་ལན་གྱིས་རང་མཚན་དང་ཇི་སྙེད་པ་དང་། གསུམ་པའི་ལན་གྱིས་སྤྱི་མཚན་དང་218

ཇི་ལྟ་བ་ལ་མཁས་པའི་ཤེས་རབ་སྐྱེད་དོ།།གཉིས་པ་ལ།རྫས་ཡོད་ལ་སོགས་པ་སྔར་བཞིན་བདུན་ལས།དང་པོ་ལ།དོན་དང་།ཐ་སྙད་ཀྱི་དབྱེ་བས་རྫས་ཡོད་བཏགས་ཡོད། བློ་འཁྲུལ་མ་འཁྲུལ་གྱིས་ཕྱེ་བ་ཀུན་རྫོབ་དང་དོན་དམ་དུ་ཡོད་པ་བཞིའི་དང་པོ་ནི། ཕུང་ཁམས་སྐྱེ་གསུམ་ཇི་ལྟར་ཏེ། མཚན་ཉིད་གང་གིས་རྫས་ཡོད་དུ་འཇོག ཕུང་སྐྱེ་ཁམས་གསུམ་གྱི་ནང་ནས་དངོས་པོ་དུ་ཞིག་རྫས་ཡོད་དུ་ཡིན། དགོས་ཆེད་ཅིའི་ཕྱིར་རྫས་ཡོད་དུ་བཏགས་ཞེས་དྲིས་པ་སྟེ།གཞན་ཡང་དེ་བཞིན་ནོ། །ལན་ལ། དབང་པོའི་སྤྱོད་ཡུལ་ཏེ། བློའི་ཡུལ་དུ་འགྱུར་བ་དེ་ལས་གཞན་བརྗོད་པ་སྟེ། གཟུགས་ཚོར་སོགས་ཀྱི་ཐ་སྙད་ལའང་མི་ལྟོས་ཤིང་།དེ་ལས་གཞན་པ་བུམ་པའི་བློ་འབྱུང་བ།ལྟོ་ལྡིར་ཞབས་ཞུམ་གྱི་གཟུགས་ལ་ལྟོས་པ་ལྟ་བུ་མ་ཡིན་པར་རང་གི་ངོ་བོ་རྣམ་པར་འཇོག་བྱེད་་་་་དོན་གཞན་ལ་མི་ལྟོས་པར་དེའི་བློ་འབྱུང་ཞིང་། རང་གི་མཚན་ཉིད་དུ་གྲུབ་པ་ནི།རྫས་ཡོད་དང་།ཁ་ཅིག དོན་དམ་པའི་རྫས་ཡོད།ཆོས་ཉིད་མི་ལྟོས་པའི་རྫས་ཡོད་དང་གཉིས་ཡིན་ཟེར་ལོ། །དེས་མཚན་ཉིད་ལ་རྨོངས་པ་སྤོང་ངོ་། །ཕུང་ཁམས་སྐྱེ་གསུམ་ཐམས་ཅད་ཀྱིས་གཞན་ལ་མི་ལྟོས་ཤིང་མ་བརྟེན་པར་་རང་གི་མཚན་ཉིད་གྲུབ་པའི་ཆ་ནས་ཐམས་ཅད་ཀྱང་རྫས་ཡོད་དེ། དེས་མཚན་གཞིའི་དངོས་པོ་ལ་རྨོངས་པ་སྤོང་ངོ་། །གང་ཟག་གི་བདག་རྫས་ཡོད་དུ་བདེན་པར་མངོན་ཞེན་སྤང་བའི་ཕྱིར་རྫས་ཡོད་རྣམས་ཕུང་ཁམས་སྐྱེ་་་་་གསུམ་དུ་བསྟན་ལ།དེ་དག་མི་རྟག་དུ་མ་གཞན་དབང་ཅན་ཡིན་པས་བདག་དང་མཚན་ཉིད་འགལ་བར་རྟོག་པའི་ཕྱིར་བདག་རྫས་ཡོད་དུ་ཞེན་པ་ལྡོག་པར་འགྱུར་རོ། །དེས་ནི་བདག་ཏུ་སྒྲོ་འདོགས་པ་སྤོང་བའོ། །གཞན་ལའང་དེ་བཞིན་དུ་ཤེས་པར་བྱའོ། །བཏགས་ཡོད་ནི། དབང་པོ་སྟེ། བློའི་སྤྱོད་ཡུལ་དུ་219

འགྱུར་བ་རྗོད་པ་སྟེ། དོན་གང་ལ་ཐ་སྙད་དུ་བྱས་པའི་མིང་དང་། དེ་ལས་གཞན་གདགས་གཞིའམ་རྣམ་འཇོག་གི་རྒྱུ་མཚན་ལ་ལྟོས་ནས་རང་གི་ངོ་བོ་ཉེ་བར་འདོགས་པ་ནི། བཏགས་ཡོད་དེ། ཕུང་པོ་ལ་གང་ཟག་གམ། ཐོགས་བཅས་ལ་གཟུགས་ཀྱི་མིང་དུ་བཏགས་པ་ལྟ་བུའོ། །ཕུང་ཁམས་སྐྱེ་གསུམ་གྱི་གདགས་གཞིའམ་མིང་ཅན་རྫས་སུ་ཡོད་ཀྱང་བཏགས་ཆོས་དང་མིང་རྣམས་རྫས་སུ་མེད་པས་ཐམས་ཅད་སོགས་སོ། །འདིར་བདག་ལ་རྫས་སུ་ཞེས་གཞུང་ལ་ལར་འབྱུང་སྟེ།དེ་ལྟར་ཤེས་བྱ་རྣམས་ཆོས་གསུམ་གྱིས་བསྡུས་ལ།དེ་ཐམས་ཅད་བཏགས་ཡོད་དུ་བསྟན་པས། རྫས་ཡོད་ཀྱི་བདག་མེད་པར་རྟོགས་པའི་ཕྱིར་བཏགས་པའི་ཡོད་པ་ཞེས་པ་ལྟར་ན། བཏགས་ཡོད་ཐམས་ཅད་ཕུང་སྐྱེ་ཁམས་གསུམ་དུ་བསྟན་པས་བདག་ལ་བཏགས་ཡོད་དུ་སྒྲོ་འདོགས་པ་སྤོང་་ངོ་། །ཀུན་རྫོབ་དོན་དམ་ལ། བྱེ་བྲག་སྨྲ་བས། གང་ལ་བཅོམ་དང་བློ་ཡིས་གཞན། །བསལ་ན་དེ་ཡི་བློ་མི་འཇུག །བུམ་ཆུ་བཞིན་དུ་ཀུན་རྫོབ་ཏུ། །ཡོད་དེ་དོན་དམ་ཡོད་གཞན་ནོ།།ཞེས་ཆ་ཤས་སུ་བཅོམ་ན།དེའི་བློ་མི་འཇུག་པ་བུམ་པ་ལྟ་བུ་དང་།བློས་གཟུགས་སོགས་ཀྱི་ཆོས་བསལ་ན།དེའི་བློ་མི་འཇུག་པ་ཆུ་ལྟ་བུ་ནི། ཀུན་རྫོབ་དང་བཏགས་ཡོད་ཡིན་ལ། དེ་ལས་གཞན་བཅོམ་གཞིག་གིས་དེ་བློ་མི་འདོར་བ་གཟུགས་ལྟ་བུ་ནི།དོན་དམ་དང་རྫས་ཡོད་དོ།།མདོ་སྡེ་པས། འཇིག་རྟེན་པའི་ཤེས་པ་མ་འཁྲུལ་བའི་ཡུལ་ནི། ཀུན་རྫོབ་ཀྱི་བདེན་པ་སྟེ། བརྗོད་པ་ནི། ཀུན་རྫོབ་ཡིན་ལ། དེས་ཁོང་དུ་ཆུད་པར་བྱ་བའི་བདེན་པ་ཡིན་པས་སོ། །འཇིག་རྟེན་ལས་འདས་པའི་ཡེ་ཤེས་དང་། དེའི་རྗེས་ཐོབ་དག་པ་འཇིག་རྟེན་པས་འཛིན་པ་ནི།དོན་དམ་བདེན་པར་འདོད་དོ།།སེམས་ཙམ་པས་མཉམ་པར་མ་བཞག་པའི་རྣམ་ཤེས་ཀྱི་ཡུལ་ནི། ཀུན་རྫོབ་ཀྱི་བདེན་པ་220

སྟེ། ཀུན་བཏགས་བཏགས་པའི་དང་། གཞན་དབང་ཤེས་པའི་དང་། ཡོངས་གྲུབ་བརྗོད་དུ་མེད་པ་ལ་དེ་བཞིན་ཉིད་ལ་སོགས་པའི་སྒྲས་བརྗོད་པས་་་་་་་བརྗོད་པའི་ཀུན་རྫོབ་སྟེ། དེ་ལ་གཞན་དབང་ཀུན་རྫོབ་བདེན་པ་དངོས་ཡིན་ལ།གཞན་གཉིས་སྐབས་ཀྱིས་བསྡུས་པའོ།།དོན་དམ་བདེན་པ་ནི།ཡོངས་གྲུབ་གཅིག་པུ་སྟེ།དེ་ལ་དོན་དམ་པའི་དེ་བཞིན་ཉིད་དེ།དམ་པ་ཡེ་ཤེས་ཀྱི་ཡུལ་གྱི་དོན་ཡིན་པས་སོ། །ཐོབ་བྱ་དོན་དམ་པ་ནི། མྱང་འདས་ཏེ། ལམ་གྱི་ཐོབ་བྱའི་དགོས་དོན་ཡང་ཡིན་ལ། འདུས་བྱས་འདུས་མ་བྱས་ཀྱི་མཆོག་ཡིན་པས་དམ་པའང་ཡིན་པས་སོ། །སྒྲུབ་པ་དོན་དམ་པ་ནི། ལམ་སྟེ་དེའི་ཡུལ་ལམ། དགོས་དོན་དེ་དམ་པ་ཡིན་པའི་ཕྱིར་རོ། །ལམ་འདུས་བྱས་ཡིན་པས་དོན་དམ་བདེན་པར་མི་རུང་ངོ་། །ཞེ་ན། གཉིས་མེད་པ་ཡོངས་གྲུབ་ཡིན་ལ། དེ་འགྱུར་མེད་དེ་བཞིན་ཉིད་དང་། ཤེས་བྱའི་དངོས་པོ་ལ་ཕྱིན་ཅི་མ་ལོག་པའི་ལམ་གཉིས་ཀ་ལ་ཁྱད་མེད་པས་སྐྱོན་མེད་དོ། །ཞེས། བཏགས་པ་དང་ནི་ཤེས་པ་དང་། །དེ་བཞིན་བརྗོད་པ་རགས་པ་ཡིན། །དམ་པའི་དོན་ནི་གཅིག་པུའོ། །དོན་དང་ཐོབ་དང་སྒྲུབ་པ་ནི། །དོན་དམ་རྣམ་པ་གསུམ་དུ་འདོད། །འགྱུར་མེད་ཕྱིན་ཅི་མ་ལོག་པའི། །ཡོངས་སུ་གྲུབ་པ་རྣམ་པ་གཉིས། །ཞེས་སོ། །འདིར་མདོ་སྡེ་པ་གཙོ་བོར་བཟུང་ནས་ཆོས་གང་ལ་དམིགས་ནས་ཀུན་ནས་ཉོན་་་་མོངས་པ་འཕེལ་བར་འགྱུར་བའི་དམིགས་པ་ནི། ཡང་དག་པ་ལ་སྒྲིབ་པས་ཀུན་རྫོབ་བོ། །ཉོན་མོངས་པའི་དམིགས་པར་འགྲོ་རུང་བའི་ཆ་ནས་ཐམས་ཅད་སོགས་སོ།།ཀུན་ནས་ཉོན་མོངས་ཀྱི་རྒྱུ་ཆོས་གསུམ་དུ་བསྟན་ནས་བདག་སོགས་སོ། །གང་ཞིག་སྒྲིབ་པ་རྣམ་པར་དག་པར་འགྱུར་བའི་དམིགས་པ། ཡེ་ཤེས་དམ་པའི་ཡུལ་བདེན་བཞི་སོགས་ནི། དོན་དམ་མོ། །ཡེ་ཤེས་ཀྱི་དམིགས་221

པར་ཐམས་ཅད་འགྲོ་བས་ཐམས་ཅད་སོགས་སོ། །སེམས་ཙམ་ལྟར་ན། ཀུན་བྱང་གི་དམིགས་པ་ནི། གཞན་དབང་དང་ཡོངས་གྲུབ་བོ། །ཐམས་ཅད་དོན་དམ་དུ་ཡོད་པ་ནི། ཆོས་ཐམས་ཅད་དེ་བཞིན་ཉིད་ལས་གཞན་མ་ཡིན་པའི་ཕྱིར་།ཆོས་ཀྱི་དབྱིངས་ནི་མ་གཏོགས་པར།།འདི་ལྟར་ཆོས་ཡོད་མ་ཡིན་ཏེ།།དེ་ཕྱིར་ཅི་ཡི་མཚན་ཉིད་དེ། །དེ་ནི་ཕྱིན་ཅི་མ་ལོག་པའོ། །ཞེས་སོ། །རྣམ་དག་གི་རྒྱུ་ཆོས་གསུམ་དུ་བསྟན་པས་བདག་ལ་སོགས་སོ། །དབུ་མ་པས། ཇི་ལྟར་སྣང་བ་འདི་ཁོ་ན། །ཀུན་རྫོབ་གཞན་ནི་གཅིག་ཤོས་ཡིན། །ཞེས་པ་ནི། འདིར་མ་བསྟན་ནོ། །གཉིས་པ་ལ། སྤྱིར་ཡུལ་ཤེས་པར་བྱ་བ་དང་། ཁྱད་པར་ཡུལ་ཅན་གྱི་སྒོ་ནས་རྣམ་པར་ཤེས་པར་བྱ་བ་དང་། མངོན་པར་ཤེས་པར་བྱ་བ་གསུམ་གྱི་དང་པོ་ལ།ཤེས་བྱའི་གཞི་ལྔར་དབྱེ་བ་དང་།ཤེས་པའི་སྒོ་ནས་བཅུ་གསུམ་དུ་དབྱེ་བ་དང་། ཕྱེ་བའི་དགོས་པ་གསུམ་གྱི་དང་པོ་ལ། བསྟན་བཤད་གཉིས་ཀྱི་དང་པོ་ནི། ཤེས་བྱ་ནི། གཞི་ལྔ་སྟེ། གང་ཀུན་བྱང་གི་གཞི་གཟུགས་ཏེ། དེ་ལས་དགེ་མི་དགེ་སྟོབས་ལྡན་རྣམས་འབྱུང་བས་སོ། །གང་ཀུན་བྱང་དུ་གྱུར་པའི་ངོ་བོ་སེམས་གནས་ངན་ལེན་ཡོད་མེད་དོ། །གང་གིས་ཀུན་བྱང་དུ་བྱེད་པ་སེམས་བྱུང་གི་ཆོས་ཆགས་སོགས་དད་སོགས་ཏེ། དེས་གནས་ངན་ལེན་ཡོད་མེད་དུ་བྱེད་པས་སོ། །གཟུགས་སེམས་སེམས་བྱུང་གསུམ་པོ་དེའི་གནས་སྐབས་ལ་བཏགས་པ་ནི། ལྡན་མིན་འདུ་བྱེད་དོ། །རྣམ་བྱང་གང་ཡིན་པ་འདུས་མ་བྱས་ཏེ། རང་བཞིན་དུ་གློ་བུར་གྱི་དྲི་མ་དང་བྲལ་བ་དེ་བཞིན་ཉིད་དང་འགོག་པ་སོགས་སོ། །དེའི་དབང་དུ་བྱས་ནས་ཞེས་ཐམས་ཅད་ལ་སྦྱར་ཏེ།གོང་འོག་གྲངས་བཞིན་དུ་བཤད་དོ།།དེས་ན་ཐམས་ཅད་ཀྱང་སོགས་སོ།།གཉིས་པ་ནི། ཤེས་བྱ་གཞི་ལྔ་ཡོད་པ་དེ་ལ་སྣང་བ་གཟུགས་ནི། ཕུང་པོ་ནི།222

གཟུགས་སོགས་དང་།ཁམས་སྐྱེ་ནི།གཟུགས་ཅན་སོགས་དང་།ཆོས་ཀྱི་ཁམས་སྐྱེའི་ཕྱོགས་གཅིག་བསྡུས་པ་ལས་གྱུར་སོགས་ཀྱི་གཟུགས་ལྔའོ། །གཙོ་བོ་སེམས་ནི།ཕུང་པོ་རྣམ་ཤེས་དང་།ཁམས་རྣམས་སོགས་སོ།།སྐྱེ་མཆེད་ཡོད་དོ།།འཁོར་སེམས་བྱུང་ནི།ཕུང་པོ་ཚོར་འདུ་དང་།ལྡན་མིན་མ་ཡིན་པར་མཚུངས་ལྡན་གྱི་འདུ་བྱེད་དང་།ཁམས་སྐྱེ་ཆོས་ཀྱི་ཁམས་སྐྱེའི་ཕྱོགས་གཅིག འདུས་མ་བྱས་དང་། གཟུགས་དང་ལྡན་མིན་འདུ་བྱེད་མ་གཏོགས་པ་རིག་པ་དག་ཀྱང་ཡིན་ནོ། །གནས་སྐབས་ལྡན་མིན་ནི། ཕུང་པོ་སེམས་བྱུང་མ་ཡིན་པའི་ལྡན་མིན་དང་། ཁམས་སྐྱེ་ཆོས་ཀྱི་ཁམས་སྐྱེའི་ཕྱོགས་གཅིག་གཟུགས་དང་འདུས་མ་བྱས་དང་སེམས་བྱུང་རྣམས་མ་གཏོགས་པ་རྣམས་སོ། །དག་པ་འདུས་མ་བྱས་ནི། ཆོས་ཀྱི་ཁམས་སྐྱེའི་ཕྱོགས་གཅིག་འདུས་བྱས་དོར་བའི་ལྷག་མ་རྣམས་སོ།།གཉིས་པ་ནི།ཤེས་བྱའི་ཆོས་ནི།ཡུལ་ཅན་ཤེས་པ་བཅུ་གསུམ་གྱི་སྒོ་ནས་བཅུ་གསུམ་དུ་དབྱེ་སྟེ། སྤྱོད་ཡུལ་གྱི་ཤེས་བྱ་དང་ཞེས་ཀུན་ལ་སྦྱར་ཏེ་བཤད་པ་ལ།སྤྱིར་ཤེས་བྱ་ལ།ངོ་བོ།ལས།ཤེས་པའི་རྟེན།ཤེས་པའི་རབ་དབྱེ།དེ་ལས་གཞན་པའི་ཤེས་པ་བསྡུས་པ་སྟེ།ལྔའི་ངོ་བོ་ནི།བཏགས་པ།དོན་དམ།བྱ་བའི་མཐའ།གཞན་སེམས་ཀྱི་རྒྱུ་བ།རྣམ་པ་ཐམས་ཅད་ལས་ཤེས་བྱར་གྱུར་པ་སྟེ། ལྔའོ། །ལས་ནི། ལྔ་པོ་དེས་ཤེས་བྱ་བཅུ་གཅིག་བསྐྱེད་པ་སྟེ། དང་པོས་བསྐྱེད་པ་ཀུན་རྫོབ་ཤེས་པ་ནི། བརྡའི་ཚུལ་གྱིས་ཆོས་རྣམས་ཤེས་པ་དང་།འཇིག་རྟེན་ཐ་སྙད་ཤེས་པ་སྟེ། དེ་ལ་ཐོས་བྱུང་གི་ཤེས་པས་ཚིག་གི་དོན་ངེས་པར་འཛིན་པ་མོས་པ་དང་། བསམ་བྱུང་གི་རིག་པས་བརྟག་དཔྱད་ཀྱི་ཤེས་པ་རིགས་པ་དང་།འཇིག་རྟེན་པའི་བསྒོམས་བྱུང་གི་རྩེ་གཅིག་ཏུ་གནས་པས་ཤེས་པ་རྣམ་པར་སོགས་དང་གསུམ་མོ།།གཉིས་པ་ཤེས་པ་ནི།དོན་དམ་པ་སོ་223

སོ་རང་གིས་ཤེས་ཤིང་དེས་སྤང་བྱ་སྤོང་བ་མངོན་དུ་བྱེད་དོ། །དེ་ལ་དབྱེ་ན།ཤེས་པ་དྲུག་སྟེ། ཆོས་ཤེས་པ་ནི། འོག་མ་ཤེས་པ་སྟེ། བདེན་པ་རྣམས་ལ་ཐོག་མར་འབྱུང་བས་སོ། །རྗེས་སུ་རྟོགས་པའི་ཤེས་པ་ནི། གོང་མ་ཤེས་པ་སྟེ། ཆོས་ཤེས་ཀྱི་འོག་ཏུ་འབྱུང་བས་སོ། །སྡུག་བསྔལ་ཤེས་པ་ནི། མ་རིག་སོགས་ཀྱི་ཟག་བཅས་སུན་འབྱིན་པ་སྟེ། དབྱུང་བའི་ཕྱིར་ཤེས་པ་དང་། ཀུན་འབྱུང་ཤེས་པ་ནི། ལས་ཉོན་གྱི་ས་བོན་སྤངས་པ་ཀུན་ནས་མི་ལྡང་བར་བྱ་བའི་ཕྱིར་ཤེས་པ་དང་། འགོག་པ་ཤེས་པ། སྡུག་ཀུན་སྤངས་ནས་མི་སྐྱེ་བ་ཤེས་པ་དང་། ལམ་ཤེས་པ།ཟག་མེད་ཀྱི་ཤེས་རབ་ཀྱི་ཤེས་པ་ཤེས་པའོ།།གསུམ་པ་ཤེས་པ་ཟད་མི་སྐྱེ་ཤེས་པ་གཉིས་ནི། མཐར་ཐུག་པ་ཤེས་པ་སྟེ། དེས་ངེས་པ་དང་། ཐེ་ཚོམ་མི་སྐྱེ་བར་རང་གི་སྤངས་པ་ལ་མངོན་པའི་ང་རྒྱལ་མེད་དོ། །བཞི་པ་ཤེས་པ་ནི།གཞན་སེམས་ཤེས་པ་སྟེ། གོང་གི་གཞན་གྱི་བདག་ཉིད་ཀྱི་སེམས་ཡུལ་དུ་བྱས་ནས་ཤེས་པ་སྟེ། དེས་གཞན་གྱི་བསམ་པ་དང་ཁམས་སོགས་ཤེས། ལྔ་པ་ཤེས་པ་སྟོབས་བཅུའི་ཤེས་པ་ནི། ཤེས་བྱ་རྣམ་པ་ཐམས་ཅད་ཤེས་པས་བདག་གཞན་གྱི་དོན་ཆེན་པོ་ཤེས་པ་སྟེ། དེས་གཞན་ལ་སྟོན་ཅིང་དོན་བྱེད་དོ། །གསུམ་པ་ནི། སྤོང་བ་དང་རྗེས་སུ་མཐུན་པ་ཀུན་རྫོབ་ཤེས་པ་དང་། སྤངས་པ་ལ་དོན་དམ་ཤེས་པ་དང་། སྤངས་པ་ལ་བྱ་བའི་མཐའ་ཤེས་པ་གསུམ་རང་ལ་ཕན་པའི་རྟེན་ནོ། །ལྷག་མ་གཉིས་གཞན་ལ་ཕན་པའི་རྟེན་ནོ། །བཞི་པ་ནི།ཀུན་རྫོབ་ཤེས་པ་ནི། དགེ་མི་དགེ་ལུང་མ་བསྟན། ཟག་བཅས་ཟག་མེད་གང་ཡིན་ཡང་འཇིག་རྟེན་པའོ། །དོན་དམ་ཤེས་པ་ནི། འདས་པ་དང་ཟག་མེད་ཁོ་ནའོ། །ཟད་མི་སྐྱེ་ཤེས་པ་ནི། ཟག་པ་ཟད་དོ། །ཕྱིས་སྡུག་བསྔལ་མི་སྐྱེའོ་ཞེས་ཡོངས་སུ་མི་གཅོད་ན། འདས་པ་དང་། ཟག་མེད་ཁོ་ན་གཅོད་ན། ཟག་མེད་22་4

ཡིན་ཡང་འཇིག་རྟེན་པ་ཀུན་རྫོབ་ཤེས་པ་ཡིན་ལ་མ་འདྲིས་པ་ཡིན་ནོ། །གཞན་སེམས་ཤེས་པ་ནི།འཇིག་རྟེན་པ་ཁོ་ན་སྟེ།སོ་སྐྱེ་དང་སློབ་པའི་རྒྱུད་ལ་ཡོད་པ་ཟག་བཅས། མི་སློབ་པའི་ཟག་མེད་དོ། །དེ་ཀུན་རྫོབ་ཤེས་ཤིང་འཇིག་རྟེན་པ་ཡིན་ཡང་ཟག་མེད་དུ་འགྱུར་བ་ནི། མི་སློབ་པས་ཟག་པའི་བག་ལ་ཉལ་བཅོམ་ཞིང་ཤེས་པ་དེ། གཞན་སེམས་ཤེས་པ་ཁོ་ནའི་མངོན་སུམ་གྱི་སྤྱོད་ཡུལ་ཡིན་ལ། དེའང་ཉོན་མོངས་ཅན་མ་ཡིན་པས་ཉོན་མོངས་ཅན་གཞན་གྱི་ཅིསྤྱོད་ཡུལ་མ་ཡིན་པ་དང་། རང་བཞིན་གྱིས་ཉོན་མོངས་དང་མཚུངས་པར་མི་ལྡན་པའི་ཕྱིར་བག་ལ་ཉལ་དང་། དམིགས་པ་དང་། མཚུངས་ལྡན་གང་ལས་ཀྱང་ཟག་བཅས་མ་ཡིན་པའི་ཕྱིར་རོ། །སྟོབས་བཅུའི་ཤེས་པ་ནི། སངས་རྒྱས་ལ་མངའ་བའི་མཁྱེན་པ་མ་འདྲེས་པ་དང་ཟག་མེད་ཡིན་ཅིང་། སྤྲོས་པ་དང་བཅས་པར་རྒྱུ་བས་འཇིག་རྟེན་པའོ། །ལྔ་པ་ནི། ཤེས་པ་བཅུ་གཅིག་གིས་ཤེས་པ་གཞན་ཐམས་ཅད་བསྡུས་ཏེ། མངོན་ཤེས་ལྔ་ནི། དང་པོས་བསྡུས། དྲུག་པ་ནི།ཟད་མི་སྐྱེ་ཤེས་པས་བསྡུས། རྣམ་ཐར་སྟོང་ཉིད་ཤེས་པ་ནི།དོན་དམ་ཤེས་པ་དྲུག་དང་ཟད་མི་སྐྱེ་ཤེས་པས་བསྡུས། སྨོན་མེད་ནི། ཆོས་ཤེས། རྗེས་ཤེས།སྡུག་བསྔལ།ཀུན་འབྱུང་། ཟད་མི་སྐྱེ་ཤེས་པ་དྲུག་གིས་བསྡུས། མཚན་མེད་ནི།ཆོས་ཤེས། རྗེས་ཤེས། འགོག་པ་ཤེས་པ། ཟད་མི་སྐྱེ་ཤེས་པ་ལྔས་བསྡུས་སོ། །སོ་སོ་ཡང་དག་རིག་པ་ནས་སྟོབས་བཅུའི་བར་ཐམས་ཅད་ཀུན་རྫོབ་ཤེས་པས་བསྡུས་ལ། དགྲ་བཅོམ་དང་སངས་རྒྱས་ལ་མངའ་བ་ཟག་མེད་དོ། །ཞེས་བསྡུ་བར་འབྱུང་ངོ་། །ཤེས་པ་བཅུ་གཅིག་ལས་ཕྱེ་བའི་ཤེས་པ་བཅུ་གསུམ་གྱི་སྤྱོད་ཡུལ་ཡིན་པའི་ཕྱིར་ཡང་ཞེས་བྱའོ། །གསུམ་པ་ཤེས་བྱ་དེ་དག་ཤེས་་པ་མི་རྟག་དུ་མའི་ཤེས་བྱར་བསྟན་པས་བདག་ལ་སོགས་སོ།།འདིར་ཁ་ཅིག རང་བཞིན་225

དང་ནི་གཉེན་པོ་དང་།།རྣམ་པ་རྣམ་པ་སྤྱོད་ཡུལ་དང་།།སྦྱོར་དང་བྱ་བ་བྱས་ཉིད་དང་། །རྒྱུ་རྒྱས་པ་ལས་བཅུ་ཡིན་ནོ། །ཞེས་པའི་དོན། རྒྱུ་བདུན་གྱིས་ཤེས་པ་བཅུར་བཞག་སྟེ། རང་བཞིན་ལས་ཀུན་རྫོབ་ཤེས་པ་སྟེ། དོན་དམ་མི་ཤེས་པས་སོ།།གཉེན་པོ་ལས་ཆོས་ཤེས་རྗེས་ཤེས་ཏེ།འདོད་པ་དང་།ཁམས་གོང་གི་གཉེན་པོ་ཡིན་པས་སོ། །རྣམ་པ་ལས་སྡུག་ཀུན་ཤེས་པ་སྟེ། དམིགས་པ་གཅིག་པས་སོ། །རྣམ་པ་དང་དམིགས་པས་འགོག་ལམ་ཤེས་པ་སྟེ། དེ་གཉིས་ཐ་དད་པས་སོ། །སྦྱོར་བ་ལས་གཞན་སེམས་ཤེས་པ་སྟེ། དེས་སེམས་བྱུང་ཡང་ཤེས་མོད་ཀྱི་སེམས་ཤེས་པའི་ཕྱིར་སྦྱོར་བ་བྱས་པ་ལས་གྲུབ་པའི་ཕྱིར་རོ། །བྱ་བ་བྱས་པ་ལས་ནི།ཟད་པ་ཤེས་པ་སྟེ།བྱ་བ་བྱས་པའི་རྒྱུད་ལ་དང་པོར་སྐྱེས་པས་སོ།།རྒྱུ་རྒྱས་པ་ལས་ནི།མི་སྐྱེ་བ་ཤེས་པ་སྟེ།ཟག་མེད་ཤེས་པ་ཐམས་ཅད་ཀྱི་རྒྱུ་ཅན་ཡིན་པས་སོ། །ཞེས་རྣམ་གཞག་འདི་དང་སྦྱོར་མོད་ཀྱི། གྲུབ་མཐའ་མི་མཐུན་པས་ཞོག་ཅིག གཉིས་པ་ནི། དབང་ཤེས་ལྔས་སྒྲ་དོན་དུ་རྣམ་པར་སོགས་དང་། ཡིད་ཤེས་ཀྱིས་སྒྲ་དོན་འཛིན་པས་རྣམ་པར་སོགས་དང་། ཀུན་གཞིའི་རྣམ་པར་རིག་བཞིའི་རྒྱུ་དང་། དེ་ལས་གཞན་པའི་རྣམ་ཤེས་འཇུག་པ་དང་། དབང་དོན་རྣམ་ཤེས་སྐྱེད་པའི་རྒྱུ་མཚན་དང་། དེ་ལས་བྱུང་བ་རྣམ་ཤེས་རྣམས་དང་། ཆགས་སོགས་དང་བཅས་པ་མི་མཐུན་པ་དང་། དེ་དང་བྲལ་བ་གཉེན་པོ་དང་།ཕྲ་བའི་རབ་དབྱེ་ནི།བདུན་ཏེ།མ་རིག་སྣ་ཚོགས་ལྷན་ཅིག་འབྱུང་། །གཉེན་པོ་བག་ཆགས་མཚམས་སྦྱོར་གྲོལ། །བདུན་པོ་རེ་རེ་ལའང་རྣམ་པར་རིག་པ་ཕྲ་བ་ཉིད་ཅེས་བཏགས་ཏེ། དང་པོ་ནི། སྣོད་ཀྱི་རྣམ་རིག་སྟེ། དུས་ཐམས་ཅད་དུ་རྣམ་པ་ཡོངས་སུ་མ་ཆད་པའི་ཕྱིར་རོ། །གཉིས་པ་ནི། བློ་གཅིག་ལ་སྣང་བའི་རྣམ་པ་ནི། གཅིག་དང་སྣ་ཚོགས་སུ་གཞག་དཀའ་226

བའི་ཕྱིར་རོ།།གསུམ་པ་ནི།དུས་གཅིག་ཏུ་བྱུང་བའི་ཤེས་པ་རྣམས་སོ་སོ་རང་གིས་ཡུལ་སྤྱོད་པ་གཞག་དཀའ་བའི་ཕྱིར་རོ། །བཞི་པ་ནི། ཆགས་སོགས་ཀྱི་འཆིང་བ་ཐམས་ཅད་དང་ལྡན་པའི་སེམས་དེ། གཉེན་པོས་ཡུད་ཙམ་ལ་ཆགས་པ་དང་བྲལ་བར་འགྱུར་བའོ། །ལྔ་པ་ནི། ལས་ཀྱིས་སེམས་ལ་བག་ཆགས་བསྒོས་པ་དང་། སེམས་ལས་གཅིག་དང་ཐ་དད་དུ་ཤེས་དཀའ་ཞིང་འབྲས་བུ་རིམ་གྱིས་བསྐྱེད་པས་ཤེས་དཀའ་བའོ། །དྲུག་པ་ནི། ལུས་དུ་མ་གྲུབ་པའི་ལས་ཀྱི་བག་ཆགས་ཡོད་པ་ལ། འཆི་བའི་དུས་ན་ཤིན་ཏུ་མི་གསལ་བའི་ཚེ་འཕྲལ་ལ་ལས་ཀྱི་བག་ཆགས་གང་རུང་ཞིག་སད་ཅིང་རྒྱས་ནས་འགྲོ་བ་་་གང་རུང་དུ་ཉིང་མཚམས་སྦྱོར་བ་འགྱུར་བའོ། །བདུན་པ་ནི། དགྲ་བཅོམ་གྱི་སེམས་མཆོག་ཏུ་སྤྲོས་མེད་ཀྱི་ཆོས་ཉིད་ཐོབ་པ་འཁོར་བ་ན་འདྲིས་པས། ཟག་བཅས་སྤྱོད་པ་ལས་ཤིན་ཏུ་འདས་པ་སྟེ།རྣམ་པ་འདིས་འཇུག་པའི་རྣམ་པར་གཞག་དཀའ་བའི་ཕྱིར་རོ།།རྣམ་ཤེས་འདི་རྣམས་ཀྱིས་ཤེས་པར་བྱ་བས་ཀྱང་སོགས་སོ།།རྣམ་ཤེས་དེ་རྣམས་ཀྱིས་མི་ཤེས་པའི་ཆོས་གསུམ་མེད་པས་ཐམས་ཅད་སོགས་སོ། །རྣམ་པར་ཤེས་བྱ་དེ་དག་ཤེས་ཤིང་མཐོང་བའི་རྣམ་ཤེས་མི་རྟག་དུ་མར་བསྟན་པས་བདག་ལ་མཐོང་བ་པོ་དང་། སོགས་ཀྱི་སྒྲས་ཉན་པ་པོ་དང་སྣོམ་པ་པོ་དང་། མྱང་བ་པོ་དང་། རེག་པ་པོ་དང་། རྣམ་པར་ཤེས་པ་པོ་མངོན་སོགས་སོ། །གསུམ་པ་མངོན་པར་ཤེས་བྱ་ནི། མངོན་ཤེས་དྲུག་གི་ཡུལ་ཏེ། རྫུ་འཕྲུལ་གྱི་མངོན་ཤེས་ནི། ནམ་མཁར་འགྲོ་བ་སོགས་ཀྱི་བྱེ་བྲག་གིས་ཕྱེ་བའི་ཕྱིར་དེའི་ཡུལ་ནི། ཀུན་ཏུ་འགྲོ་བའི་ཕྱིར་མངོན་པར་ཤེས་བྱའོ། །དེ་བཞིན་དུ་སྦྱར་ཏེ། ལྷའི་རྣ་བའི་ནི། འགྲོ་བ་སྣ་ཚོགས་ཀྱི་སྒྲ་ཡོངས་སུ་ཤེས་པས་ན། རྗེས་སུ་ཐོས་པ་དང་། གཞན་སེམས་ཤེས་པའི་ནི། ཆགས་སོགས་227

བཅས་པའི་སེམས་ཤེས་པས་སྤྱོད་སོགས་དང་། སྔོན་གྱི་གནས་ཀྱི་ནི། འདས་པའི་སྐྱེ་བ་གཅིག་ནས་གཅིག་ཏུ་བརྒྱུད་དེ་འོང་བ་ཤེས་པས་འོང་བ་དང་།ལྷའི་མིག་གི་ནི། མ་འོངས་པའི་སྐྱེ་བར་འགྲོ་བ་ཤེས་པས་འགྲོ་བ་དང་། ཟག་ཟད་ཀྱི་ནི། ཁམས་གསུམ་ལས་ངེས་པར་ཐར་པ་འགོག་པ་དང་དེའི་ཐབས་ལམ་ཤེས་པའི་ཕྱིར་དེའི་ཡུལ་ནི། མངོན་པར་འབྱུང་བའི་ཕྱིར་ཡང་མངོན་པར་ཤེས་བྱའོ། །ཆོས་གསུམ་ཐམས་ཅད་མངོན་ཤེས་ཐ་མ་གསུམ་གྱི་ཡུལ་དུ་གྱུར་པས་ཐམས་ཅད་སོགས་སོ། །ཀུན་ཏུ་འགྲོ་སོགས་མངོན་ཤེས་མི་རྟག་དུ་མ་དང་། དེའི་ཡུལ་མངོན་པར་ཤེས་བྱར་བསྟན་ནས་བདག་ལ་ཀུན་ཏུ་འགྲོ་བ་སོགས་ཀྱི་མཐུ་སོགས་སོ། །གསུམ་པ་ལ། བེམ་པོ་ཡིན་མིན་གྱིས་ཕྱེ་བ་གཟུགས་ཅན་གཟུགས་མེད། མིག་ཡུལ་ཡིན་མིན་གྱིས་ཕྱེ་བ་བསྟན་ཡོད་བསྟན་མེད། ཐམས་ཅད་དུ་སོང་བ་ཡིན་མིན་གྱིས་ཕྱེ་བ་ཐོགས་བཅས་ཐོགས་མེད་དེ། དྲུག་གི་དང་པོ་གཟུགས་ཅན་ནི། འབྱུང་བ་དང་འབྱུང་འགྱུར་གྱི་གཟུགས་ནི། ཆོས་དེའི་བདག་དང་ངོ་བོ་ཉིད་ཡིན་པས་གཟུགས་ཅན་ཏེ།གཟུགས་གཞན་དང་ལྡན་པས་ནི་མ་ཡིན་ནོ། །འབྲས་གཟུགས་ནི། འབྱུང་བ་རྟེན་དུ་གྱུར་ལ་འབྱུང་བ་རྣམས་ཀྱང་ནང་ཕན་ཚུན་བརྟེན་པའི་ཕྱིར་་་་་་་་་་་གཟུགས་གཞན་དང་ལྡན་པས་གཟུགས་ཅན་ཡང་ཡིན་ནོ། །དགའ་བ་ཉིད་གཟུགས་གང་གིས་ཀུན་འབྱུང་བ་ཡིན་པས་དེ་གཟུགས་ཅན་ཡིན་གྱི། ཚོར་བའི་ཀུན་འབྱུང་བ་ནི། སྔོན་གྱི་དགའ་བ་དང་ད་ལྟའི་རེག་པ་སོགས་ཡིན་པ་ལྟར་མ་ཡིན་ནོ། །ཆ་ཤས་དང་བཅས་པས་ཕྱོགས་སོགས་དང་། ཕྱོགས་ཀུན་ཏུ་ཡུལ་གོ་ནོན་པར་བྱ་བའི་ཕྱིར་ཡུལ་སོགས་དང་། ཡུལ་ཕྱོགས་ཆེ་གེ་མོ་ཞིག་ནའོ།།ཞེས་ཉེ་སོགས་དང་།ཡུལ་ཕྱོགས་འགའ་ཞིག་ན་འདུག་པ་དམིགས་པའི་228

སྤྱོད་སོགས་དང་། གང་ཟག་གཉིས་ཀྱིས་མཚུངས་པར་དམིགས་པའི་ཕྱིར་གཉིས་སོགས་ཏེ། གཟུགས་ཅན་མ་ཡིན་པ་ནི། བདག་གིས་མྱོང་བ་བཞིན་གཞན་གྱིས་ཤེས་མི་ནུས་པས་སོ། །དབང་ཤེས་ཀྱང་དབང་པོ་གཟུགས་ཅན་དང་འབྲེལ་བས་བརྒྱུད་པའི་གཟུགས་ཅན་ནོ། །གཟུགས་མེད་ཀྱི་སོ་སྐྱེ་ལ་གཟུགས་ཀྱི་ས་བོན་རྗེས་སུ་འབྲེལ་བས་གཟུགས་ཅན་ནོ། །རྟོག་པ་རྣམས་དམིགས་པ་ལ་རབ་ཏུ་རྟོག་པས་རབ་སོགས་དང་། ཕུང་པོ་ལྔ་ལ་ལག་པ་སོགས་ཀྱིས་རེག་པས་དང་། མྱ་ངན་སོགས་ཀྱིས་ཅི་རིགས་སུ་གནོད་པར་བྱར་རུང་བའི་ཕྱིར་གནོད་སོགས་དང་། གོ་བྱེད་ཀྱི་གཟུགས་བསྟན་པས་དོན་ལ་རྟོགས་པའི་ཕྱིར་གོ་སོགས་དང་།རྡུལ་ཕྲན་བསགས་པས་གོང་མ་རགས་པ་ཆ་བཅས་སུ་རྣམ་པར་སོགས་དང་། འདོད་པ་ན་སྤྱོད་པའི་གཟུགས་ཕྱི་བལྟས་འདོད་ཡོན་ལས་སྲེད་པ་བྱུང་བའི་ཕྱིར་དང་། གཟུགས་སྤྱོད་ཀྱི་གཟུགས་ནི།ནང་བལྟས་སྙོམས་འཇུག་གི་སེམས་ལ་སྲེད་པ་ལས་བྱུང་བའི་ཕྱིར་ཏེ། དེས་ན་འདི་ཡིད་ལས་བྱུང་བའི་གཟུགས་སོ།།སོ་སྐྱེའི་གཟུགས་ནི།སྔོན་དང་ཕྱི་མཐའི་མཐའ་གཟུང་དཀའ་བས་ཡུལ་ཅན་སོགས་དང་། སློབ་པའི་གཟུགས་ནི།འཁོར་བའི་མཐར་ཕྱིན་པར་བྱེད་པ་རེ་ལྟར་ཐོགས་ཀྱང་སྲིད་པ་བདུན་ལས་མི་ལེན་པ་ལ་སོགས་པའི་ཕྱིར་སྤོང་སོགས་དང་། མི་སློབ་པའི་གཟུགས་ནི།དུས་ད་ལྟའི་སྲིད་པའི་གཟུགས་ཙམ་ལས་འདས་པས་དེའི་སོགས་དང་།སངས་རྒྱས་སོགས་ཀྱི་གཟུགས་ནི། གཟུགས་སུ་གྲུབ་པ་མེད་ཀྱང་གདུལ་བྱའི་སྣང་ངོར་གཟུགས་སུ་ངེས་སོགས་ཏེ།དེའི་ཕྱིར་ཡང་གཟུགས་ཅན་དུ་བལྟའོ།།ཞེས་རེ་རེ་ལ་སྦྱར་རོ། །ཆོས་གསུམ་ཐམས་ཅད་གནོད་པར་བྱར་རུང་བའི་ཕྱིར་ཐམས་ཅད་སོགས་སོ། །ཡང་ན། གསུམ་པ་ནི། གཟུགས་ཀྱི་རྒྱུའི་སྲེད་པ་229

ཡིན་ལ།དགུ་པ་གཟུགས་ཀྱི་འབྲས་བུ་ཡིན་ཅིང་།བཅུ་པ་གཟུགས་ཀྱི་རྒྱུ་ཡིན།རབ་རྟོག་གཟུགས་ཀྱི་ཡུལ་ཅན་ཡིན་པའམ། གཟུགས་དང་སྒྲ་མཚུངས་པ་དང་། གནོད་བྱ་གཟུགས་དང་ངེས་ཚིག་མཚུངས་པ་དང་། གོ་བྱེད་ལ་ལ་གཟུགས་ཅན་མིན་པ་དང་། གོ་བྱ་གཟུགས་ཡིན་པའི་ཕྱིར་དང་། ངེས་སྟོན་ཡང་གཞན་ལ་གཟུགས་སུ་སྣང་བ་ཙམ་གྱིས་གཟུགས་ཅན་དུ་བཞག་པས་དེ་རྣམས་ངོ་བོ་གཟུགས་མིན་ཡང་གཟུགས་དང་འབྲེལ་བ་དང་། ཆོས་འགའ་ཞིག་གིས་འདྲ་བས་གཟུགས་ཅན་དུ་བཏགས་ལ། ལྷག་མ་རྣམས་གཟུགས་ཅན་མཚན་ཉིད་པ་ཡིན་པས་ཅི་རིགས་སུ་སྟེ། གཟུགས་ཕུང་དང་། ཁམས་སྐྱེ་གཟུགས་ཅན་བཅུ་བཅུ་དང་། ཆོས་ཀྱི་ཁམས་སྐྱེའི་གཟུགས་རྣམས་གཟུགས་ཀྱི་ངོ་བོ་ཉིད་ཀྱི་དོན་གྱིས་གཟུགས་ཅན་ཡིན་ལ། ལྷག་མ་རྣམས་གཟུགས་ཅན་མ་ཡིན་པར་སྦྱར་ཏེ། འདི་ངེས་པའི་དོན་ཏེ། བསྡུ་བར། དགེ་ཆོས་ལྔས་གཟུགས་ཅན་བཞག་པ་ནི། དངོས་པོ་འབྱུང་བ་འབྱུང་འགྱུར་རང་མཚན་དང་བ་དང་། དང་པོའི་གཟུགས་དང་བ་དང་། ཡིད་ཀྱི་གཟུང་བ། སྤྱི་མཚན་སྔར་གྱི་གསུམ། ཁམས་འདོད་གཟུགས་གཉིས་ལས་ལུས་ངག་གི་ལས་ཀྱིས་སོ། །དེ་ལས་ལྡོག་པ་གཟུགས་ཅན་མིན་པར་འཇོག་གོ །གཉིས་པ་ནི། དངོས་པོ་བཅུ་བཞི་གཟུགས་ཅན་དུ་འཇོག་པའི་རྒྱུ་མཚན་ཡིན་ལ། དེ་ལས་ལྡོག་པ་གཟུགས་ཅན་མིན་པར་འཇོག་པའི་རྒྱུ་མཚན་ཏེ། གསུམ་པ་དང་དགུ་པ་སོགས་ཁ་ཅིག ཚིག་མི་ལྡོག་དོན་ལྡོག་པར་འདོད་དོ།།སྔོན་གྱི་དགའ་བ་ལས་ཚོར་སོགས་འབྱུང་བ་དང་།དབང་པོ་རྣམ་ཤེས་དང་འབྲེལ་བ་སོགས།ཁ་ཅིགཚིག་ཀྱང་ལྡོག་པར་འདོད་དེ། དགའ་བའི་ཀུན་འབྱུང་མ་ཡིན་པ་གཟུགས་ལས་ཆགས་བྲལ་འབྲེལ་བ་མ་ཡིན་པ་འདུས་མ་བྱས་སོགས་ལ་འཆད་དོ། །ཕྱི་230

མ་དྲུག་གཟུགས་ཅན་གྱི་དབྱེ་བ་ཡིན་པས་དེ་ལས་ལྡོག་པ་ཚོར་སོགས་་་་་་་་་་གཟུགས་ཅན་མིན་ལ། དེའི་དབྱེ་བ་སྔར་གྱི་དྲུག་ལ་ཇི་ལྟ་བ་བཞིན་སྦྱར་རོ། །གཟུགས་ཅན་མ་ཡིན་པ་དང་། འབྲེལ་བ་དང་། དེ་དང་ཆོས་འགའ་ཞིག་གིས་འདྲ་བ་ཡང་གཟུགས་ཅན་མིན་པར་བཏགས་ནས་མཚན་བཏགས་མ་ཕྱེ་བར་ཐམས་ཅད་སོགས་སོ།།ཡང་ན།མིང་བཞི་དང་།སེམས་ཀྱི་ཁམས་བདུན།ཆོས་ཀྱི་ཁམས་སྐྱེའི་གཟུགས་དོར་བའི་ལྷག་མ་རྣམས་གཟུགས་ཅན་མིན་པ་མཚན་ཉིད་པ། གཞན་རྣམས་བཏགས་པ་ཞེས་ཅི་རིགས་སུ་སྦྱར་རོ། །གསུམ་པ་ནི།མིག་གི་ཡུལ་དབྱིབས་ཁ་དོག་ནི།འདི་ནའོ།།ཕའི་ནའོ།།ཞེས་བསྟན་དུ་རུང་བ་དེ་འདི་ལ་ཡོད་པས་སམ། ཡུལ་དང་དེས་འདིར་བསྟན་དུ་ཡོད་པས་བསྟན་ཡོད་དོ། །བསྟན་ཡོད་དེའི་བདག་ཉིད་ནས་ངེས་པར་སྟོན་པའི་བར་ལྷག་སོགས་སོ། །བསྟན་ཡོད་དང་འབྲེལ་བ་ལ་སོགས་པས་བསྟན་ཡོད་དུ་བྱས་ན་ཐམས་ཅད་སོགས་སོ། །ཡང་ན། བསྟན་ཡོད་འདིར་ནི་གཟུགས་གཅིག་པུ། །ཞེས་པ་བཞིན་ཅི་རིགས་སུ་སྦྱར་རོ། །བཞི་པ་ནི། བསྟན་ཡོད་ལས་ལྡོག་པའི་མིག་ཡུལ་མ་ཡིན་པ་ཐམས་ཅད་དོ། །བསྟན་མེད་དང་འབྲེལ་བའི་དབང་དུ་བྱས་ན་ཐམས་ཅད་ཀྱང་ངོ་། །ཡང་ན། མིག་ཡུལ་མ་གཏོགས་པ་རྣམས་བསྟན་མེད་མཚན་ཉིད་པའོ།།ལྔ་པ་གོ་གཅོད་པའམ་རྡུགས་པ་ནི།ཐོགས་པ་ཡིན་ལ།དེ་དང་ལྷན་ཅིག་པས་ན།བཅས་པ་ནི།ཡུལ་དང་། དམིགས་པ་དང་། སྒྲིབ་པ་ལ་ཐོགས་པ་གསུམ་ལས།དང་པོ་མིག་སོགས་ཡུལ་ཅན་ཏེ།མིག་ནི།ཉའི་ཆུ་ལ།མི་ཕལ་ཆེའི་སྐམ་ལ། ཆུ་སྲིན་བྱིས་པ་གསོད་དང་། སྦལ་བ་དང་། ཤ་ཟ་སོགས་ཀྱི་གཉིས་ཀ་ལ།དེ་དག་མ་གཏོགས་གཉིས་ཀ་མ་ཡིན་པ་དང་།ཕ་ཝང་འུག་པ་སོགས་ཀྱི་མཚན་མོ།མི་ཕལ་ཆེའི་ཉིན་མོ།ཁྱི་ཝ་རྟ་གུང་བྱི་བ་སོགས་ཀྱི་གཉིས་231

ཀུར་མཐོང་བ་ལྟ་བུའོ། །གཉིས་པ་ནི། སེམས་སེམས་བྱུང་རྣམས་རང་གི་དམིགས་པ་ལ་ཐོགས་ཏེ། གང་ལ་གང་ཞིག་བྱེད་པ་དེ་ནི། དེའི་ཡུལ་ཡིན་ལ།སེམས་སེམས་བྱུང་གི་འཛིན་པ་དེ་དམིགས་པ་ཡིན། དེ་ལས་གཞན་དུ་མི་འཇུག་པའམ། འདི་ལ་གཏོད་པ་ནི། ཐོགས་པ་ཡིན་ནོ། །འདིར་གསུམ་པའི་དབང་དུ་བྱས་པ་སྟེ། བསྟན་ཡོད་མཚན་བཏགས་ཀྱི་དབྱེ་བ་གང་ཡིན་དེ་ཐོགས་བཅས་མཚན་བཏགས་ཀྱི་ཡང་ངོ་། །ཡང་རྒྱུ་རྣམ་པ་གསུམ་གྱིས་སྒྲིབ་པའི་ཐོགས་བཅས་སུ་བལྟ་སྟེའོ། །གསུམ་པོ་དེ་ལ་རང་ཡོད་སར་གཞན་འབྱུང་བའི་གེགས་བྱེད་པ་ནི། ཐོགས་བཅས། དེའི་ངོ་བོ་ཉིད་ཡིན་པས་རིགས་ཏེ།ཕན་ཚུན་སྒྲིབ་བྱེད་བསྒྲིབ་བྱའོ། །བསྒྲིབ་བྱས་འོད་ལ་སོགས་པ་ལ་མ་ཁྱབ་པ་སེལ་ལོ། །རྡུལ་ཕྲན་གཅིག་མི་ཐོགས་ཀྱང་དེ་ལས་གོང་བུར་གྱུར་པའི་རགས་པ་རྣམས་ཐོགས་ཏེ། རྡོ་དང་ལག་པ་བཞིན། སེམས་ཏིང་ངེ་འཛིན་གྱིས་ཡོངས་སུ་སྦྱངས་པ་མ་བྱས་པ་ནི། འདོད་ཁམས་ཀྱི་གཟུགས་གང་སོགས་ཏེ། ཏིང་ངེ་འཛིན་གྱིས་དབང་བསྒྱུར་ན།ཐོགས་མེད་ཡིན་ཏེ།ཇི་སྐད་དུ།ལྷ་སེམས་མཉམ་པ་མིར་གྱུར་པ་དེ་དག་གིས་ཇི་ལྟར་དེ་དག་སྙུང་བུའི་རྩེ་མོས་ཕུག་པའི་ཁྱོན་ཙམ་གྱི་ཕྱོགས་གཅིག་ཏུ་འཁོད་ཀྱང་གཅིག་ལ་གཅིག་ཐོགས་པ་ཡང་མེད་་་་་ཅེས་པ་བཞིན་ནོ། །རྣམ་གྲངས་གཞན་ཡང་། དོན་གང་ལ་རྒྱུད་རབ་ཏུ་འཁྲུགས་པའི་ཞེ་སྡང་སྐྱེ་བའི་གཞིའི་གནས་དེ། དམིགས་རྐྱེན་ནམ་བདག་རྐྱེན་དུ་འགྱེར་བ་དེ་ངེས་པའི་ཚིག་གི་ཚུལ་གྱིས་ཐོགས་བཅས་སོ ཆོས་གསུམ་ཐམས་ཅད་ཀྱང་། ཞེ་སྡང་གི་གནས་སུ།་འགྱུར་སྲིད་པའམ། ཐོགས་པ་དང་འབྲེལ་བས་མཚན་བཏགས་སྤྱིའི་དབང་དུ་བྱས་ནས་ཐམས་ཅད་ཀྱང་ངོ་། །ཡང་ན། རིགས་སོགས་གསུམ་གྱི་དབང་དུ་བྱས་ནས་ཆོས་ཀྱི་སྐྱེ་མཆེད་ཀྱི་232

གཟུགས་མ་གཏོགས་པའི་གཟུགས་ཕུང་དང་། གཟུགས་ཅན་གྱི་ཁམས་སྐྱེ་མཆེད་དམ།བཅུ་ནི།རིགས་ཀྱི་སྟེ།མཚན་ཉིད་པའོ།།གོ་སྐབས་ཐམས་ཅད་དུ་སོང་བ་མིན་པར་རྡུགས་པའི་ཐོགས་བཅས་སུའོ། །དྲུག་པ་ཉོན་མོངས་དང་བཅས་མ་བཅས། འདོད་ཞེན་དང་བཅས་མ་བཅས། སྐྱེ་འཇིག་དང་བཅས་མ་བཅས། ཁམས་གསུམ་དུ་གཏོགས་མ་གཏོགས་ཀྱིས་ཕྱེ་བ་སྟེ། བཅུ་གཉིས་ཀྱི་དང་པོ་ལ། སྤྱིར་ཉོན་སྒྲིབ་དང་། ཤེས་སྒྲིབ་ཀྱི་ཟག་བཅས་གཉིས་ལས། འདིར་དང་པོ་སྟོན་ལ། དེ་ལ་ཟག་པ་ནི། ཉོན་མོངས། དེ་དང་ལྷན་ཅིག་པ་ནི། བཅས་པ་སྟེ།ཁ་ཅིག གང་ལ་དམིགས་ནས་ཟག་པ་ཀུན་ཏུ་རྒྱས་པར་འགྱུར་བ།ཟག་བཅས་ཏེ།ལམ་བདེན་མ་ཡིན་པའི་འདུས་བྱས་ཐམས་ཅད་དོ།།འགོག་ལམ་ལ་དམིགས་ནས་ཟག་པ་སྐྱེ་ཡང་རྒྱས་པར་མི་འགྱུར་ཞིང་། ནམ་མཁའ་དང་། སོ་སོར་བརྟགས་མིན་ལ་མི་དམིགས་སོ། །ལམ་མ་གཏོགོས་པའི་འདུས་བྱས་རྣམས།།ཟག་བཅས་གང་ཕྱིར་དེ་དག་ལ།།ཟག་རྣམས་ཀུན་ཏུ་རྒྱས་འགྱུར་བ།།ཞེས་སོ། །འདིར་སྒོ་དྲུག་གིས་ཟག་བཅས་སུ་འཇོག་སྟེ། ཉོན་མོངས་དང་ཉེ་ཉོན་རྣམས་ཟག་པ་དེའི་བདག་ཉིད་དེ།ངོ་བོ་ཉིད་ཀྱིས་སོ།།འབྲེལ་བ་ནི།དེའི་གནས་མིག་སོགས་དང་། དེ་དང་མཚུངས་ལྡན་གྱི་སེམས་སེམས་བྱུང་རྣམས་སོ།།བཅིངས་པ་ནི།དེ་དུས་ཀྱི་དགེ་བ་ཡང་དེའི་དབང་གིས་རྒྱུད་མ་གྲོལ་བས་བཅིངས་ཀྱི། ཡང་སྲིད་འགྲུབ་པས་མ་ཡིན་ཏེ། འཕགས་པའི་ཟག་བཅས་ཀྱི་དགེ་བས་ཡང་སྲིད་མི་འཕེན་པས་སོ། །རྗེས་འབྲེལ་ནི། ས་གཞན་གྱི་ཀུན་གཞི་ལའང་ས་གཞན་གྱི་ཉོན་མོངས་ཀྱི་གནས་ངན་ལེན་དང་ལྡན་པའོ། །རྗེས་མཐུན་ལ། འགྲེལ་པར། ངེས་འབྱེད་ཆ་མཐུན་རྣམས་ཉོན་མོངས་ཀྱི་གནས་ངན་ལེན་དང་ལྡན་ཡང་ཟག་མེད་དུ་གཞག་སྟེ། སྲིད་པ་ཐམས་ཅད་ལས་རྒྱབ་233

ཀྱིས་ཕྱོགས་ཤིང་། དེའི་གཉེན་པོ་ལ་བརྟེན་པའི་ཕྱིར་རོ། །ཞེས་པའི་དོན་སྦྱོར་ལམ་ཟག་མེད་དུ་སྟོན་པ་མིན་ཏེ། འོག་ཏུ་ཟག་པ་དང་བཅས་པ་སྨོས་པ་ནི།ངེས་པར་འབྱེད་པའི་ཆ་དང་མཐུན་པ་རྣམས་ཀྱང་བསྡུ་བར་རིག་པར་བྱ་སྟེ།གནས་ངན་ལེན་གྱི་རྗེས་སུ་འབྲེལ་བ་ཡོད་པའི་ཕྱིར་རོ།།ཞེས་པས་སོ།།གནས་ངན་ལེན་ཡོད་པ་དང་ཀུན་གཞི་ལ་ཡོད་པས་དེར་འགྱུར་ན། མཐོང་ལམ་ཡང་ཟག་བཅས་སུ་འགྱུར་ལ། སྦྱོར་ལམ་ལ་དེའི་ས་བོན་མེད་ཅིང་མདོ་སྡེ་པའི་གྲུབ་མཐའ་འཛིན་པ་ཡིན་ན། གཟུགས་མེད་ཀྱི་ཟག་མེད་ཀྱི་སེམས་ཟག་བཅས་སུ་འགྱུར་རོ། །གནས་ངན་ལེན་ཉོན་མོངས་མངོན་འགྱུར་ལ་རྗེས་འབྲེལ་བཤད་དུ་མི་རུང་ངོ་། །དེས་ན་རྗེས་སུ་ནི། མཚུངས་པ། མཐུན་པ་ནི།ཕན་འདོགས་ཤིང་བསྐྱེད་པ་སྟེ། སྦྱོར་ལམ་མ་གཏོགས་པའི་ཟག་བཅས་ཐམས་ཅད་དེ་ཡིན་ཏེ། ཉོན་མོངས་འཕེལ་བའི་རྐྱེན་བྱེད་པའོ། །དེས་ན་སྦྱོར་ལམ་ནི། སྲིད་པ་ལ་རྒྱབ་བལྟས་པ་སོགས་ཀྱིས་རྗེས་མཐུན་གྱི་ཟག་བཅས་མིན་ཡང་། བཅིངས་པའི་ཟག་བཅས་ཡིན་ཞེས་དགོངས་པ་སྟེ།དགེ་བ་ཟག་བཅས་སུ་བཤད་ཅིང་ཀུན་འབྱུང་ཡིན་པའི་ཕྱིར་རོ།།རྒྱུ་བྱུང་ནི། སྔར་གྱི་ཉོན་མོངས་ཀྱིས་འཕངས་ཤིང་ཉིང་མཚམས་སྦྱར་བའི་ཕུང་པོའི་རྒྱུན་ཏེ། དགྲ་བཅོམ་གྱི་ཕུང་པོ་མི་སློབ་ལམ་འཁོར་བཅས་བོར་བ་ཚུན་ཆད་འདུས་སོ། །དེའི་ཕྱིར་ཟག་བཅས་ཞེས་རེ་རེ་ལ་སྦྱར་ཞིང་། རེ་རེས་ཀྱང་ཟག་བཅས་སུ་འགྱུར་ལ།ཟག་བཅས་ལ་ཐམས་ཅད་ཚང་བས་མ་ཁྱབ་བོ། །བསྡུ་བར་ཟག་པའི་གཞི་དབང་པོ་ཡུལ་སེམས་སེམས་བྱུང་རྣམས་དང་། བག་ལ་ཉལ་ས་བོན་མ་སྤངས་པ་དང་།སྣ ད་ལྟར་ཡོད་པ་དང་མངོན་སུམ་གྱི་སྤྱོད་ཡུལ་དང་ཟག་བཅས་ཀྱི་དབང་གིས་བྱུང་བ་གསུམ་གྱིས་ཟག་པའི་དམིགས་པ་དང་། ལས་དང་ཉོན་234

མོངས་ཀྱི་རྒྱུ་ལས་ཉོན་མོངས་སྐྱེ་བ་དང་། མི་དགེ་བའི་དབང་འབྲས་དང་།རྣམ་སྨིན་དང་། ཉོན་མོངས་ལུང་མ་བསྟན་གྱིས་གཟུགས་དང་གཟུགས་མེད་དུ་ཉིང་མཚམས་སྦྱོར་བ་རྣམས་སྐྱེ་བའི་སྟེ། ལྔས་ཟག་བཅས་སུ་འཇོག་གོ །ཉེར་ལེན་ཕུང་པོ་ལྔ་ཁམས་དང་པོ་བཅོ་ལྔ་དང་། སྐྱེ་མཆེད་དང་པོ་བཅུ་ནི།རིལ་པོ་ཟག་བཅས་ཡིན་ལ། སངས་རྒྱས་ལ་ཐལ་བའི་སྐྱོན་མེད་དེ། ཉན་ཐོས་ལྟར་ན། ཟག་བཅས་སུ་འདོད་ཅིང་འདིར་ཡེ་ཤེས་སུ་གནས་གྱུར་ནས་གཟུགས་ཅན་མཚན་ཉིད་པ་མེད་པའི་ཕྱིར། ཁམས་ཐ་མ་གསུམ་དང་། སྐྱེ་མཆེད་ཐ་མ་གཉིས་ཀྱི་ཕྱོགས་འཕགས་ལམ་འཁོར་བཅས་དང་འདུས་མ་བྱས་མ་གཏོགས་པ་ཟག་བཅས་སོ། །གཉིས་པ་ནི། ཟག་བཅས་ལས་ལྡོག་པ་སྟེ། སྒོ་དྲུག་གང་དང་།མ་འབྲེལ་བ་ཞིག་ཟག་མེད་དོ།།ཉེར་ལེན་མེད་པའི་ཕུང་པོ་ལྔ་ནི།མདོ་སྡེ་པ་ལྟར་ན།གཟུགས་ཟག་མེད་མཚན་ཉིད་པ་མི་སྲིད་ལ།བྱེ་བྲག་སྨྲ་བས་ཟག་མེད་ཀྱི་སྡོམ་པ། འདིར་དེ་དང་ཟག་མེད་ཀྱི་ཏིང་ངེ་འཛིན་གྱིས་སྤྲུལ་པའི་གཟུགས་གཉིས་ཀུའོ། །སངས་རྒྱས་བྱང་སེམས་ཀྱི་མིག་སོགས་ལ་འཆད་པ་མི་འཐད་དེ། དེ་ལྟར་ན། ཟག་མེད་ཀྱི་ཁམས་བཅོ་ལྔ་ཡང་ཡོད་པར་འགྱུར་བས་སོ།།བསྡུ་བར་ཀུན་ནས་དཀྲིས་པ་དང་བྲལ་བའི་ཟག་མེད་སོགས་དང་།ཁ་ཅིག དགྲ་བཅོམ་པའི་དབང་པོ་དང་།ཕྱིའི་ཡུལ་ཟག་མེད་དུ་འདོད་པ་ནི། རྣམ་གྲངས་ཀྱི་ཟག་མེད་ཡིན་གྱི། མཐའ་གཅིག་ཏུ་ཟག་མེད་མིན་ལ།འདིར་མཐའ་གཅིག་ཏུ་ཟག་མེད་འཆད་པས་སོ། །ལམ་བདེན་གྱི་མིང་བཞིའི་ཕུང་པོ་སྟེ།ལྔའོ།།ཁ་ཅིག ཚུལ་ཁྲིམས་སོགས་ལ་འཆད་དེ།ཡི་གེའི་དོན་མ་ཡིན་ནོ། །ཁམས་ཐ་མ་གསུམ་དང་། སྐྱེ་མཆེད་ཐ་མ་གཉིས་ཀྱི་ཕྱོགས་གཅིག་འཕགས་ལམ་འཁོར་བཅས་དང་འདུས་མ་བྱས་སོ། །ཟག་མེད་ལམ་གྱི་བདེན་235

པ་དང་།འདུས་མ་བྱས་རྣམ་གསུམ་ཡང་སྟེ།ཞེས་པ་དང་མཐུན་ནོ།།ཁ་ཅིགགསུམ་དང་གཉིས་ཀྱི་ཕྱོགས་འདུས་མ་བྱས་སུ་འཆད་པ་ནི།ནོར་བའོ།།ཁ་ཅིགཟག་མེད་སྒོ་དྲུག་བརྩིས་ནས་ཟག་བཅས་ཀྱང་བཅིངས་པ་སོགས་ཀྱི་ཟག་་་་་མེད་དུ་བྱེད་པ་མི་འཐད་དེ།དེ་ལྟར་ན། ཟག་མེད་ཀྱི་ཁམས་བཅོ་ལྔ་སྲིད་པར་འགྱུར་བས་སོ། །གསུམ་པ་ནི། འཐབ་མོའི་རྒྱུ་ཆགས་སྡང་རྨོངས་གསུམ་གྱི་ངོ་བོ་གང་ལ་བརྟེན་ནས་མཚོན་ཆ་སོགས་དང་། ཉེས་པར་རྩོམ་པ་རྣམས་ཀྱི་སྨྲ་བ་དང་སླར་སྨྲ་བའི་འཐབ་རྩོད་དང་། གཅིག་ལ་གཅིག་སྐྱོན་སྨྲ་བ་མཚང་འདྲུ་བ་དང་། ཞལ་ཆེ་གྲྭར་ཕན་ཚུན་མི་མཐུན་པ་སྨྲ་བ་འགྱེད་པ་རྣམས་འཐབ་པ་ཡིན་ལ། དེ་འབྱུང་བའི་རྒྱུ་ཡིན་པས་ཉོན་མོངས་པ་རྣམས་འཐབ་པར་བཏགས་པའོ། །སྒོ་དྲུག་རྩི་ཚུལ་རྣམས་སྔར་དང་འདྲའོ། །གྲངས་ཟག་བཅས་དང་མཉམ་པར་བཤད་པ་ནི། འགྲེལ་པར། དེའི་རྗེས་སུ་འབྲེལ་བར་རིག་པར་བྱའོ།།ཞེས་པའི་དོན་རྗེས་འབྲེལ་ཉིད་ལ་འཆད་པ་ནི།མིན་ཏེ། དགྲ་བཅོམ་ལ་རྗེས་འབྲེལ་མེད་པས་སོ། །དེས་ན་ཉོན་མོངས་ཀུན་འཐབ་མོའི་རྒྱུའི་ཉོན་མོངས་དང་རིས་མཐུན་པ་ལ་དགོངས་ནས། འཐབ་བཅས་ཟག་བཅས་མིང་གི་རྣམ་གྲངས་པར་གསུངས་སོ། །བསྡུ་བར་ཡང་། འདི་ལ་ཉོན་མོངས་ཞེས་གསུངས་ཤིང་འཐབ་མོ་ནི། ཉེས་དམིགས་ཙམ་དུ་གསུངས་སོ། །བཞི་པ་འཐབ་པའི་སྒོ་དྲུག་ག་ལས་ལྡོག་གོ །གྲངས་ཟག་མེད་ཇི་སྙེད་པའོ།།ལྔ་པ་ཡང་སྲིད་ལ་ལྷག་པར་ཆགས།རྣམ་བྱང་གི་ཆོས་ལ་སྡང་།དེ་གཉིས་ཀྱི་རྒྱུ་གཏི་མུག་གི་ངོ་བོ་ལ་བརྟེན་ནས་ཡང་སྲིད་ང།་ལྷག་པར་ཆགས་པར་འགྱུར་བའི་ཕྱིར་་་ཡང་སྲིད་ཀྱི་ལུས་ལ་ལྷག་པར་ཆགས་པ་ཟང་ཟིང་ཡིན་ལ། སྒོ་དྲུག་གིས་དེ་དང་བཅས་པའོ།།གྲངས་འཐབ་བཅས་ཇི་སྙེད་པའོ། །དྲུག་པ་ནི།ཟང་ཟིང་གི་236

སྒོ་དྲུག་ག་ལས་ལྡོག་པའོ། །གྲངས་འཐབ་མེད་ཇི་སྙེད་པའོ། །བདུན་པ་འདོད་ཡོན་ལྔ་ལ་ཆགས།མངོན་འབྱུང་ལ་སྡང་བ་དང་།གཏི་མུག་གི་ངོ་བོ་སྟེ།གསུམ་ནི། དེ་ལ་བརྟེན་ནས་འདོད་ཡོན་ལྔ་ལ་ཆགས་པའི་རྒྱུ་ཡིན་པས་ཞེན་པ་ཡིན་ལ། དེ་བརྟེན་པར་སྒོ་དྲུག་གིས་སོ། །འདི་འདོད་པའི་འདོད་ཆགས་ཉིད་ཀྱི་དབང་དུ་བྱས་པ་མ་ཡིན་གྱི། དེའི་རྒྱུའི་ཉོན་མོངས་ལ་ཞེན་པར་འགྲེལ་པར་གསུངས་པས་ཉོན་མོངས་ཐམས་ཅད་དེའི་རྒྱུར་འགྱུར་བའམ། དེའི་རྒྱུ་དང་ཉོན་མོངས་རིས་མཐུན་པས་དེའི་སྒོ་དྲུག་བརྩིས་ནས་ཟང་ཟིང་དང་བཅས་་པའི་རྙེད་པར་བཞག་གོ །བརྒྱད་པ་ནི། ཞེན་རྟེན་སྒོ་དྲུག་ག་ལས་ལྡོག་པའོ། །འདོད་པའི་གཉེན་པོ་ཙམ་ལ་མངོན་རྟེན་དུ་བྱས་པ་མ་ཡིན་པར་ཞེན་པའི་རྒྱུ་ནི། ཉོན་མོངས་ཐམས་ཅད་ལས་མངོན་པར་འབྱུང་བ་ཡིན་པས་ཟང་རིང་མེད་པ་ཇི་སྙེད་པའོ། །དགུ་པ་རྐྱེན་རྣམས་འདུས་ཤིང་ཕྲད་ནས་བྱས་པ་ནི།འདུས་བྱས་ཏེ། རྐྱེན་གཅིག་གིས་བསྐྱེད་པ་འགའ་ཡང་མེད་པའི་ཕྱིར་རོ། །མ་འོངས་པ་ནི། དེ་དང་རིས་མཐུན་པའོ། །ཆོས་གང་ལ་རྒྱུ་ལས་སྐྱེ་བ་དང་། དུས་གཉིས་པར་མི་སྡོད་པའི་འཇིག་པ་དང་། སྐད་ཅིག་གནས་པའི་རྒྱུན་མི་འཇིག་པའི་གནས་དང་། རྒྱུན་གཞན་དུ་འགྱུར་བ་ཡང་སྣང་བ་དེ་འདུས་བྱས་སོ། །འདུས་མ་བྱས་བརྒྱད་མ་གཏོགས་པའོ། །མི་རྟག་པ་འདུས་བྱས་རྣམས་བདག་དང་མཚན་ཉིད་འགལ་བའི་ཆོས་གསུམ་བསྟན་པས་བདག་སོགས་སོ། །བཅུ་པ་འདུས་བྱས་ཀྱི་མཚན་ཉིད་སྐྱེ་འཇིག་གནས་འགྱུར་བཞི་ལས་ལྡོག་པའོ། །ཆོས་ཀྱི་ཁམས་སྐྱེའི་ཕྱོགས་གཅིག་འདུས་མ་བྱས་པའོ། །རྟག་པ་ཡང་བདག་དང་མཚན་ཉིད་འགལ་བའི་ཆོས་ཀྱི་ཁམས་སྐྱེའི་ཕྱོགས་གཅིག་ཏུ་བསྟན་པས་བདག་སོགས་སོ། །འོ་ན། ཉེར་ལེན་གྱི་ཕུང་པོ་མ་ཡིན་པ་ཟག་མེད་ཀྱི་ཕུང་པོ་237

རྣམས་འདུས་མ་བྱས་གང་ཡིན་ཞེ་ན། ལྟོས་ནས་འདུས་བྱས་མ་བྱས་གཉིས་ཀ་མིན་ཏེ།ཟག་བཅས་ཀྱི་ལས་དང་སོགས་དང་།རྣམ་གྲོལ་འདོད་པས་འདོད་པ་བཞིན་དུ་ལམ་སྒྲུབ་པར་བྱེད་པས་ཟག་མེད་ཀྱི་ཕུང་པོར་མངོན་དུ་ཕྱོགས་པ་སྟེ།འགྱུར་བ་དང་།སྲིད་པ་ལ་རྒྱབ་ཀྱིས་བལྟ་བའམ།ཡང་ན།མངོན་དུ་ཕྱོགས་པ་སྐྱེ་བར་སྣང་།རྒྱབ་ཀྱིས་བལྟ་བ་འཇིག་པར་སྣང་བའི་དངོས་པོ་སོགས་སོ།།འདུས་བྱས་མ་བྱས་གཉིས་མིན་གྱི་ཕུང་གསུམ་ཡོད་ན། བཅོམ་སོགས་གང་གཉིས་སུ་ངེས་པར་གསུངས་པ་དེ་ཇི་ལྟ་བུ་ཞེ་ན། ལྟོས་ནས་གསུངས་པ་སྟེ།འདོད་པ་བཞིན་དུ་བྱེད་པས་མངོན་དུ་ཕྱོགས་པ་དང་། རྒྱབ་ཀྱིས་བལྟ་བའི་དངོས་པོའི་དོན་སོགས།འདུས་བྱས་མ་བྱས་ལ་དེ་དག་མེད་དེ།རྟག་པའི་ཕྱིར་རོ། །ཟག་བཅས་ཀྱི་ལས་ཉོན་གྱིས་མ་བསྐྱེད་པའི་དོན་སོགས་དེས་འདུས་བྱས་སུ་འགྱུར་ན། ནམ་མཁའ་ཡང་འདུས་བྱས་སུ་ཐལ་བས་སོ། །འདུས་མ་བྱས་གཉིས་ལས་གུད་ན་མེད་པ་ལ་དགོངས་པའི་ཚུལ་སོགས་སོ། །བཅུ་གཅིག་པ་ནི།སྤྲོས་པའི་གནས་ཀྱི་དོན་གྱིས་འཇིག་རྟེན་ཏེ།ངེས་ཚིག་འཇིག་ཅིང་རབ་ཏུ་འཇིག་པའོ།།དེའི་ཁོངས་སུ་གཏོགས་པས་ན།འཇིག་རྟེན་པ་ནི།ཁམས་གསུམ་པའི་ཆོས་སུ་གཏོགས་པ་ཐམས་ཅད་དང་། འདས་པའི་རྗེས་ཐོབ་ལ་ཁམས་གསུམ་པར་གཏོགས་པའི་རྣམ་པ་དེ་ལྟར་སྣང་བ་ཡང་འཇིག་རྟེན་པའོ། །མདོ་ལས། འཕགས་པ་སེམས་ཅན་གྱི་དོན་མཛད་ཅིང་འཇིག་རྟེན་ན་བཞུགས་པ་ནི།སོ་སོའི་སྐྱེ་བོ་དང་མཐུན་ནོ།།ཞིས་སོ།།ཕུང་པོའི་ཕྱོགས་གཅིག་ལམ་བདེན་དང་། རྗེས་ཐོབ་འདས་པར་སྣང་བ་མ་གཏོགས་པ་དང་། ཁམས་དང་པོ་བཅོ་ལྔ་དང་། སྐྱེ་མཆེད་དང་པོ་བཅུ་ནི། མཐའ་གཅིག་ཏུ་འཇིག་རྟེན་པ་ཡིན་ལ།ཁམས་ཐ་མ་གསུམ་དང་སྐྱེ་མཆེད་ཐ་མ་གཉིས་ཀྱི་ཕྱོགས་གཅིག་ཡང་དག་་་་238

པའི་ལམ་གྱིས་བསྡུས་པ་དང་།རྗེས་ཐོབ་འཇིག་རྟེན་ལས་འདས་པར་སྣང་བ་དང་།འདུས་མ་བྱས་མ་གཏོགས་པ་རྣམས་འཇིག་རྟེན་པའོ།།བདག་ལ་ཁམས་གསུམ་ལས་མ་གྲོལ་བའི་འཇིག་སོགས་སོ། །བཅུ་གཉིས་པ་འདོད་པ་གཟུགས་གཟུགས་མེད་སྣོད་སེམས་ཅན་གྱི་འཇིག་རྟེན་ལྔར་མ་གཏོགས་པའི་དོན་གྱིས་དེ་ལས་འདས་པ་ནི།ཁམས་གསུམ་པའི་གཉེན་པོ།འཕགས་ལམ་ཟག་མེད་ནི།ཉན་རང་གི་རྟག་པ་སོགས་ཕྱིན་ཅི་ལོག་བཞིའི་གཉེནེ་པོ་ཡིན་པས་ཕྱིན་ཅི་་་ལོག་ཏུ་རྣམ་པར་མི་རྟོག་པས་དང་།བྱང་སེམས་ཀྱི་གཟུགས་སོགས་སྤྲོས་པའི་ཆོས་ཐམས་ཅད་ཀྱི་གཉེན་པོ་ཡིན་པས་སྤྲོས་པ་མེད་པའི་རྣམ་པར་མི་རྟོག་་་པའི་ཕྱིར་འཇིག་རྟེན་ལས་འདས་པའོ།།ཡང་།འདས་པའི་རྣམ་གྲངས་སུ་ནི།འཇིག་རྟེན་ལས་འདས་པའི་རྗེས་ཐོབ་དེ་བཞིན་ཉིད་ལ་སོགས་པར་སྣང་བ་ནི། གཅིག་ཏུ་མ་འདྲེས་པའི་ཕྱིར་འདས་པ་ཡང་ཡིན་ཏེ། དེ་ལ་བརྟེན་པ་སྟེ།དེའི་ཡེ་ཤེས་ཀྱིས་ཟིན་པའམ།དེའི་རྣམ་པར་སྣང་བའམ།དེའི་མཐུ་ལས་བྱུང་བའི་རྒྱུ་མཐུན་ཡིན་པའི་ཕྱིར་ཕུང་པོ་ལྔ་ཁམས་ཐ་མ་གསུམ་སྐྱེ་མཆེད་ཐ་མ་་གཉིས་ཀྱི་ཕྱོགས་གཅིག་ཟག་མེད་ཀྱི་ལམ་གསུམ་དང་། རྗེས་ཐོབ་དེ་བཞིན་ཉིད་ལ་སོགས་པར་སྣང་བ་དང་། རྟོག་པ་ཐམས་ཅད་ཀྱི་གཞིའི་གནས་མ་ཡིན་པས་རྣམ་པར་མི་རྟོག་པའི་ཕྱིར་འདུས་མ་བྱས་ཀྱང་འདས་པའོ།།བདག་ཁམས་གསུམ་པའི་ཉེས་པ་དང་མ་འདྲེས་པའི་གཙང་མ་འབའ་ཞིག་སོགས་་སོ། །ལྔ་པ་ལ། སྐྱེས་མ་སྐྱེས་དང་། ཡུལ་ཅན་དང་། ཡུལ་དང་། མཉམ་པར་མ་བཞག་པ་དང་གཞག་པ་དང་། ཉོན་མོངས་ཡོད་མེད་ཀྱིས་ཕྱེ་བ་སྟེ། བརྒྱད་ཀྱི་དང་པོ་ལ།དངོས་དང་།རབ་དབྱེ་གཉིས་ཀྱི་དང་པོ་ནི།ཆོསགསུམ་གྱི་འདས་ད་ལྟར་གཉིས་ནི།རྒྱུ་ལས་སྐྱེས་པས་ན།བྱུང་བའོ།།ཕྱོགས་གཅིག་ནི།མ་འོངས་239

པ་དང་འདུས་མ་བྱས་མ་གཏོགས་པའོ། །རྒྱུ་ལས་བྱུང་བ་ཆོས་གསུམ་དུ་བསྟན་པས་བདག་རྒྱུ་ལས་གསར་བྱུང་གི་ཐེར་ཟུག་སོགས་སོ། །གཉིས་པ་ནི།ཡང་བྱུང་བ་ནི།དབྱེ་ན།ཉེར་བཞི་སྟེ།དེ་ལ།ལུས་དང་།དབང་པོ་དང་།འགྲོ་བ་དང་། ཡུལ་དང་། རྒྱུ་དང་། སྣང་ངོ་དང་། གནས་སྐབས་དང་། རྟེན་འབྱུང་།སྲིད་པའི་སྒོ་ནས་བྱུང་བ་དགུའི་དང་པོ་ནི། སྐྱེ་གནས་ཀྱི་དང་པོ་ཉིང་མཚམས་སྦྱོར་བའི་དུས་ན་ཕུང་པོ་བྱུང་བ་དང་། དེ་ཕྱིན་ཆད་རྒྱུན་སོགས་དང་། གཉིད་དང་། ཟས། ཚངས་སྤྱོད། སྙོམས་འཇུག་སྟེ། རྒྱས་པའི་རྒྱུ་བཞིས་རྒྱས་སོགས་སོ།།གཉིས་པ་ནི།ནང་གི་དབང་པོ་ཤེས་པའི་རྟེན་སོགས་སོ།།ཚོང་བ་བདེ་སོགས་འབྱུང་བ་ན།དེ་དང་མཐུན་པར་དབང་པོ་འགྱུར་སོགས་དང་།རྒས་པའི་གནས་སྐབས་ཡོངས་སོགས་སོ། །གསུམ་པ་ནི་བདེ་འགྲོ་ནས་ཤི་ནས་ངན་འགྲོར་སྐྱེས་པ་ཉམས་སོགས་དང་། དེ་ལས་ལྡོག་པ་ཁྱད་སོགས་དང་། ལྷ་རྩེ་བས་རབ་ཏུ་བསླུ་བ་དང་། ཡིད་སུན་འབྱིན་ནི། འདོད་ཡོན་གྱི་དགའ་བ་མང་ལ། འཕྲུལ་དགའ་དང་གཞན་འཕྲུལ་དབང་བྱེད་ནི། ལོངས་སྤྱོད་ལ་རང་གིས་དབང་བསྒྱུར་། གཟུགས་དང་གཟུགས་མེད་ཀྱི་ལྷ་ནི། སེམས་གནས་པ་ལ་རང་གིས་དབང་བསྒྱུར་བའི་ཕྱིར་འོད་སོགས་དང་། དེ་ལས་གཞན་པ་རྣམས་འོད་སོགས་སོ། །བཞི་པ་ནི། འགྲོ་བའི་དུས་ན་ཡུལ་ཀུན་སོགས་སོ། །ལྔ་པ་ནི།དགྲ་བཅོམ་ཐ་མའི་ཕུང་པོ་མ་གཏོགས་པ་རིས་འདྲ་ཕྱི་མ་སྐྱེད་ནུས་པ་ས་་་་་སོགས་དང་། ཐ་མ་དེ་སྐྱེད་མི་ནུས་པ་ས་སོགས་སོ། །དྲུག་པ་ནི། ཤེས་བྱའི་དངོས་པོ་དང་མཐུན་པ་ཀེང་རུས་ལ་སོགས་པའི་གཟུགས་བརྙན་བསྒོམས་་་པས་སྣང་བའམ་ཆུ་ཟླ་སོགས་དང་། རྣམ་ཐར་ལས་གྱུར་པའི་གཟུགས་དབང་སོགས་དང་།སངས་རྒྱས་ཀྱི་གཟུགས་སྐུ་ངེས་པར་བསྟན་སོགས་སོ།།བདུན་པ་240

ནི། རྒྱུན་གྱི་གནས་སྐབས་ཚེ་རབས་ཀྱི་རྒྱུན་གཅིག་སོགས་དང་། སྐད་ཅིག་གི་གནས་སྐབས་འདུ་བྱེད་ཀྱི་མཚན་ཉིད་སྐད་ཅིག་སོགས་དང་། ལྡན་བྲལ་གྱི་སྐབས་སྡུག་མ་སྡུག་དང་ཕྲད་པ་དང་བྲལ་བ་དང་། སེམས་ཆགས་བཅས་དང་ཆགས་བྲལ་གྱི་དུས་ན་ཕྲད་སོགས་དང་།མེར་མེར་པོ་ལ་སོགས་པ་དང་།ནད་ལ་སོགས་པའི་གནས་སྐབས་སོགས་སོ། །བརྒྱད་པ་ནི། ནང་སེམས་ཀྱི་འཇིག་རྟེན་འཆི་སོགས་དང་། ཕྱི་སྣོད་ཀྱི་འཇིག་རྟེན་འཇིག་སོགས་སོ། །དགུ་པ་ནི།སྔོན་དུས་ཀྱི་སྲིད་པ་ཉིང་མཚམས་སྦྱར་ནས་མ་ཤི་བར་གྱི་ཕུང་པོ་ནི། འཆི་བའི་སྔོན་སོགས་དང་།འཆི་སྲིད་ནི། འཆི་སོགས་དང་།བར་དོའི་སྲིད་པ་ནི།འཆི་སྲིད་དང་སྐྱེ་སྲིད་ཀྱི་བར་སོགས་དང་། སྐྱེ་སྲིད་ནི། ཉིད་སོགས་དང་།གཉིས་པ་ནི།མ་འོངས་པ་རྒྱུ་ཡོད་ཀྱང་མ་བྱུང་ལ།འདུས་མ་བྱས་ནི།འབྱུང་དུ་མི་རུང་བས་མ་བྱུང་བའོ།།ཕྱོགས་གཅིག་ནི།འདས་ད་ལྟ་མ་གཏོགས་པའོ།།མ་བྱུང་བ་ཆོས་གསུམ་གྱི་ཕྱོགས་གཅིག་ཏུ་བསྟན་པས་བདག་རྒྱུ་ལས་མ་བྱུང་་་་བའི་རྟག་པ་ཐེར་སོགས་སོ།།ཡང་བྱུང་བ་ཉེར་བཞི་ལས་ལྡོག་པ་ནི།མ་བྱུང་བ་ཉེར་བཞི་སྟེ།ཇི་ལྟར་རིགས་པར་བཤད་དོ།།གསུམ་པ་ལ།དངོས་དང་།འཛིན་ཚུལ། འཛིན་པར་བཏགས་ཚུལ་གསུམ་གྱི་དང་པོ་ལ། མིག་སོགས་དབང་པོ་གཟུགས་ཅན་ལྔ་ནི། རང་རང་གི་ཡུལ་འཛིན་ལ། སེམས་དང་སེམས་བྱུང་ནི།རང་རང་གི་དམིགས་པ་ལ་འཛིན་པར་བྱེད་པས་འཛིན་པའོ། །དེས་ན་འདིའི་མིང་གི་རྣམ་གྲངས་སུ་དམིགས་པ་དང་བཅས་པ།རྣམ་པ་དང་བཅས་པ།རྟེན་དང་བཅས་པ། མཚུངས་ལྡན་རྣམས་གསུངས་ཏེ། དོན་གཅིག་སེམས་དང་སེམས་བྱུང་དང་། །རྟེན་དང་དམིགས་དང་རྣམ་བཅས་དང་། །མཚུངས་པར་ལྡན་པའང་རྣམ་པ་ལྔ། །ཞེས་སོ། །ཕུང་པོ་ཚོར་འདུ་རྣམ་ཤེས་གསུམ་དང་།241

གཟུགས་ཕུང་གི་ཕྱོགས་གཅིག་དང་།དབང་པོ་ལྔ་དང་།དབང་པོ་དྲུག་དང་།རྣམ་ཤེས་དྲུག་གི་ཁམས་བཅུ་གཉིས་དང་། ནང་གི་སྐྱེ་མཆེད་དྲུག་དང་། ཆོས་ཀྱི་ཁམས་སྐྱེའི་ཕྱོགས་གཅིག་མཚུངས་ལྡན་རྣམས་འཛིན་པའོ། །ཡུལ་འཛིན་ཅིང་དམིགས་པ་ཆོས་གསུམ་དུ་བསྟན་པས་བདག་འདོད་པ་དང་མི་འདོད་་པའི་ཡུལ་རྣམས་དམིགས་ཤིང་ལོངས་སྤྱོད་པའི་ཟ་སོགས་སོ། །གཉིས་པ་ནི།མིག་རྣ་བ་ཡིད་ནི། ཡུལ་དང་མ་ཕྲད་པ་འཛིན་པ་སྟེ། གཟུགས་རྒྱང་རིང་པོ་མཐོང་ཞིང་མིག་ལ་ཡོད་པའི་མིག་སྨན་མི་མཐོང་ལ། སྒྲའང་རྒྱང་རིང་པོ་ཐོས་སོ།།ཡིད་གཟུགས་ཅན་མིན་པས་ཕྲད་པ་མེད་དོ།།འོན་ཀྱང་མ་ཕྲད་པ་ཐམས་ཅད་འཛིན་པར་མི་འགྱུར་ཏེ། ཁབ་ལེན་དང་མ་ཕྲད་པའི་ལྕགས་ཐམས་ཅད་མི་འདྲེན་ཅིང་། སྣ་སོགས་ཀྱིས་ཕྲད་ནས་འཛིན་ཀྱང་ལྷན་ཅིག་སྐྱེས་པའི་དྲི་སོགས་མི་འཛིན་པ་བཞིན། མ་ཕྲད་ཀྱང་ཧ་ཅང་ཆ་ཕྲ་བ་དང་། བསྒྲིབས་པ་དང་།ཧ་ཅང་བསྐལ་པ་དང་།སྤྱོད་ཡུལ་ན་མི་གནས་པ་མིག་གིས་མི་འཛིན་ནོ།།ཁ་ཅིག རྣ་བའི་ནང་དུ་སྒྲ་ཐོས་པའི་ཕྱིར་ཕྲད་ན་ཡང་འཛིན་ཞེའོ།།སྣ་ལྕེ་ལུས་གསུམ་ནི། ཡུལ་དང་ཕྲད་ནས་འཛིན་ཏེ། སྣས་ཀྱང་དབུགས་མ་བརྔུབས་པར་དྲི་མི་འཛིན་པས་སོ།།ཕྲད་པའི་དོན་ནི།ཁ་ཅིག བར་ན་ཅུང་ཟད་ཀྱང་མེད་པ་ལ་འདོད།ཁ་ཅིག མ་རེག་ཀྱང་འདབ་ཆགས་པར་གནས་པའོ།།ཞེས་སོ།།སྣ་ལྕེ་ལུས་གསུམ་དབང་པོའི་རྡུལ་ཕྲན་དང་མཉམ་པའི་ཡུལ་འཛིན་ལ། མིག་རྣས་ཆུང་མཉམ་ཆེ་གསུམ་འཛིན་ཏེ། སྐྲ་རྩེ་རྒྱན་འབྲུམ་རི་མཐོང་ཞིང་། སྦྲང་བུ་དང་འབྲུག་གི་སྒྲ་ཐོས་པས་སོ། །ཡིད་ནི།ལུས་ཅན་མིན་པས་ཚད་མི་དཔྱད་དོ།།བསྡུ་བར། དབང་ཤེས་ཀྱི་ཕྲད་མ་ཕྲད་དབང་པོ་བཞིན་ལ། ཡིད་ནི། གཉིས་ཀུར་གསུངས་སོ། །དབང་ཤེས་ལྔ་ནི། དུས་གསུམ་ལས་ད་ལྟར་གྱི། རང་242

སྤྱི་གཉིས་ལས་རང་མཚན། དབང་པོ་གཞན་གྱི་དོན་མི་འཛིན་གྱི། མིག་གི་གཟུགས་སོགས་ཡུལ་སོ་སོར་ངེས་པ་འཛིན་ནོ། །ཡིད་ཤེས་ཀྱི་ཡུལ་རང་སྤྱི་གཉིས་ཀུ དུས་གསུམ་པོ་ཐམས་ཅད།ཡུལ་ཤེས་བྱ་ཐམས་ཅད་འཛིན་སོགས་སོ།།གསུམ་པ་ནི།རྣམ་ཤེས་སྐྱེ་བའི་རྐྱེན་ཚོགས་པ་སྟེ།ཚང་ན།རྣམ་ཤེས་ཡུལ་གྱི་རྣམ་ལྡན་དུ་འབྱུང་བའི་ཕྱིར་ཤེས་པ་ཡུལ་གྱི་རྣམ་པར་ཤེས་པ་ཉིད་ལ་་་་་ཡུལ་འཛིན་པར་བཏགས་ཏེ། ཉེ་བར་བཏགས་སོགས་ཏེ། ཡང་དག་པར་ན་ཆོས་ཐམས་ཅད་སྐད་ཅིག་ཙམ་ཡིན་ལ། དེ་ལ་འཛིན་པ་པོ་དང་། འཛིན་པར་བྱེད་པ་དང་། འཛིན་པའི་བྱ་བ་གང་ཞིག་ཡོད་དེ། ཆོས་རྣམས་བྱེད་པ་མེད་ཅིང་རྒྱུ་འབྲས་ཙམ་དུ་ཟད་པའི་ཕྱིར་རོ།།བཞི་པ་ནི།སྔར་གྱི་འཛིན་པ་སོགས་ཏེ། མིག་སོགས་ཀྱང་ཡིད་ཤེས་ཀྱི་གཟུང་བྱ་ཡིན་པའི་ཕྱིར་རོ། །འཛིན་པའི་སྤྱོད་ཡུལ་ཉིད་ཅེས་བསྣན་པའམ།ངེས་པར་གཟུང་བ་ནི།ཡུལ་ཆོས་ཀྱི་ཕྱོགས་གཅིག་སེམས་བྱུང་བསལ་བའི་ལྷག་མ་ཡུལ་དྲུག་གོ །ཆོས་གསུམ་ཐམས་ཅད་དོ། །གཟུང་བའི་ཡུལ་རྣམས་ཆོས་གསུམ་དུ་བསྟན་པས་བདག་སོགས་སོ། །ལྔ་པ་ནི། སངས་རྒྱས་ཀྱི་བསྟན་པ་ལ་ཐོས་བསམ་ལས་བྱུང་བ་དང་། ཐོས་བསམ་དེའི་རྗེས་སུ་མཐུན་པའི་ཆོས་སྤང་བླང་ལ་ནན་ཏན་དུ་བྱེད་པས་བསྒྲུབས་་་་པས་ཡོངས་སུ་བསྡུས་པའི་སེམས་སེམས་བྱུང་རྣམས་འདོད་ཁམས་པ་ཡིན་་་ཡང་ཕྱི་བལྟས་སུ་མི་གཏོགས་ཏེ། སངས་རྒྱས་སོགས་ཀྱི་རྟོགས་པའི་རྒྱུ་ལས་བྱུང་བའི་བསྟན་པ་ནི། རྒྱུ་མཐུན་པའི་ཆོས་ཡིན་ལ། དེའི་རྒྱུ་ལས་བྱུང་བའི་ཕྱིར་དེའི་དབང་གིས་མྱང་འདས་སོགས་ལ་དམིགས་པར་བལྟའོ། །དེ་དག་མ་གཏོགས་པར་འདོད་པ་དང་ལྡན་པ་ཐམས་ཅད་ཕྱི་འདོད་ཡོན་ལ་སྲེད་པ་་་་དང་འབྲེལ་བ་ལས་འབྱུང་བས་ཕྱི་བལྟས་སོ། །དྲི་རོ་སྣ་ལྕེའི་ཤེས་པའི་ཁམས་243

དང་། དྲི་རོའི་སྐྱེ་མཆེད་གཉིས་་རིལ་པོ་དང་། དེ་ལས་གཞན་པའི་ཆོས་གསུམ་གྱི་ཕྱོགས་གཅིག་གཟུགས་དང་། གཟུགས་མེད་དང་། ཟག་མེད་དང་། སངས་རྒྱས་ཀྱི་བསྟན་པ་ཐོས་བསམ་སྒྲུབ་གསུམ་མ་གཏོགས་པ་རྣམས་ཕྱི་བལྟས་སོ། །འདོད་པའི་ཆགས་ལྡན་ཕྱི་བལྟས་ཐམས་ཅད་ཆོས་གསུམ་དུ་བསྟན་པས་་་་་་བདག་སོགས་སོ།།དྲུག་པ་ལ། ཕྱི་བལྟས་ལས་ལྡོག་པ་སྟེ།དེར་མ་གཏོགས་པའི་ཆོས་ཐམས་ཅད་ནང་བལྟས་སོ། །སྔར་བཤད་པའི་ཁམས་བཞི་དང་སྐྱེ་མཆེད་གཉིས་ནང་བལྟས་སུ་གཏན་མ་གཏོགས་ལ། དེ་ལས་གཞན་པའི་ཆོས་གསུམ་གྱི་ཕྱོགས་གཅིག་བསྟན་པ་ལ་ཐོས་བསམ་སྒྲུབ་གསུམ་དང་། ཁམས་གོང་གཉིས་དང་། ཟག་མེད་རྣམས་མཉམ་གཞག་གི་སར་གཏོགས་ཤིང་མྱང་འདས་ལ་དམིགས་པའི་ཕྱིར་ནང་བལྟས་སོ། །ཆགས་བྲལ་ནང་བལྟས་ཀུན་ཆོས་གསུམ་དུ་བསྟན་པས་བདག་སོགས་སོ། །བདུན་པ་ནི། མི་དགེ་བ་ཐམས་ཅད་དང་།བསྒྲིབས་ལ་ལུང་མ་བསྟན་ནི།ངོ་བོ་ཉིད་དང་།མཚུངས་ལྡ་ན་དང་།ཀུན་ནས་སློང་བ་གསུམ་གྱིས་ཉོན་མོངས་ཅན་དུ་འཇོག་གོ །ཁམས་གསུམ་གྱི་དགེ་མི་དགེ་ལུང་མ་བསྟན་གནས་སྐབས་ཀུན་འགྲོའི་ཡིད་ནི།ཉོན་ཡིད་དང་།དེ་དང་མཚུངས་ལྡན་གྱི་ཉོན་མོངས་བཞི་དང་། ཡིད་ཤེས་དང་མཚུངས་ལྡན་གྱི་ཐ་ན་བྱ་དང་རི་དྭགས་ཚུན་ཆད་སོ་སྐྱེ་ཐམས་ཅད་ལ་ཡོད་པའི་ལྷན་སྐྱེས་ཀྱི་འཇིག་ལྟ་མཐར་ལྟ་ནི། ཡང་ཡང་ཀུན་ཏུ་འབྱུང་ཞིང་བདག་གཞན་ལ་ཤིན་ཏུ་གནོད་པའི་གནས་མིན་པས་ལུང་མ་བསྟན་ནོ། །གཟུགས་སོགས་ཀྱི་ཉོན་མོངས་ནི།ཞི་གནས་ཀྱིས་ཉེ་བར་བསྟན་པའི་ཕྱིར་དང་།དཀར་ཆོས་མང་པོས་ཟིན་པའི་ཕྱིར་ལུང་མ་བསྟན་ནོ། །དེ་རྣམས་ངོ་བོ་ཉིད་ཀྱིས་ཉོན་མོངས་ཅན་དང་སྐྱོན་ཆགས་པའི་ཕྱིར་སྒྲིབ་པའོ། །ཕུང་པོ་ལྔ་ལ། རིག་བྱེད་མིན་པའི་244

གཟུགས་སྡོམ་མིན་དང་། བར་མ་དགེ་མི་དགེ་དང་། རྣམ་པར་རིག་བྱེད་ཀྱི་གཟུགས་སྒྲ་མི་དགེ་བ་དང་།བསྒྲིབས་ལ་ལུང་མ་བསྟན་པའི་ཉོན་མོངས་ཀྱིས་ཀུན་ནས་བསླངས་པའི་ཉོན་མོངས་ཅན་ནོ། །ཁ་ཅིག རྣམ་རིག་དཔྱོད་དང་བཅས་དག་ན།།འདོད་པ་ན་ཡང་སྒྲིབ་པ་མེད།།ཅེས་སྒྲིབ་པའི་རྣམ་པར་རིག་བྱེད་བསམ་གཏན་དང་པོ་ལས་གཞན་ན་མེད་པར་འདོད་དོ། །མིང་བཞི་ནི།ཉོན་མོངས་དང་མཚུངས་ལྡན་རྣམས་མཚུངས་ལྡན་གྱིས་དང་། ཉོན་མོངས་རྣམས་ངོ་བོ་ཉིད་ཀྱིས་སོ།།ཁམས་བཅུ་ལ།སེམས་ཀྱི་ཁམས་བདུན་ཉོན་མོངས་དང་མཚུངས་ལྡན་གྱིས་ཡིན་ལ། གཟུགས་སྒྲ་ནི། རྣམ་པར་རིག་བྱེད་ཀྱི་གཟུགས་སྒྲ་མི་དགེ་བ་དང་སྒྲིབ་པ་གཉིས་ཀུན་ནས་བསླངས་པས་ཡིན་ནོ། །ཆོས་སེམས་བྱུང་ནི། མཚུངས་ལྡན་དང་ངོ་བོ་ཉིད་ཀྱིས་ཡིན་ལ། རིག་བྱེད་མ་ཡིན་པའི་གཟུགས་སྡོམ་མིན་དང་། བར་མ་མི་དགེ་བ་ནི། ཀུན་ནས་བསླངས་པས་ཡིན་ནོ།།སྐྱེ་མཆེད་གཟུགས་སྒྲ་ཡིད་ཆོས་བཞིའང་སྔར་བཞིན་ནོ།།ཕྱོགས་གཅིག་ནི། དགེ་བ་དང་མ་བསྒྲིབས་ལུང་མ་བསྟན་མ་གཏོགས་པའོ། །འདིར་རྣམ་པར་རིག་བྱེད་ཀྱི་གཟུགས་སྒྲ་དགེ་མི་དགེ་མཚན་ཉིད་པར་མི་འདོད་་་་ཅིང་། རྣམ་པར་རིག་བྱེད་དང་། རྣམ་པར་རིག་བྱེད་མ་ཡིན་པ་ཡང་གཟུགས་རྫས་གྲུབ་ཏུ་མི་འདོད་ཀྱང་།ཉོ་བར་བཏགས་ནས་དེ་དག་ལ་གཟུགས་དང་།དགེ་མི་དགེའི་གཟུགས་སྒྲ་ཡང་བརྗོད་ཀྱི། གཟུགས་སྒྲའི་སྐྱེ་མཆེད་གཞན་དགེ་མི་དགེར་འགྱུར་བ་མེད་དོ། །འདི་གོང་འོག་ཐམས་ཅད་དུ་རྟོགས་པར་བྱའོ། །ངོ་བོ་ཉིད་དང་མཚུངས་ལྡན་དང་། ཀུན་ནས་བསླངས་པ་གསུམ་ལས་གཞན་པའི་ཉོན་མོངས་ཅན་མེད་ལ། གསུམ་པོ་ཆོས་གསུམ་དུ་བསྟན་པས་བདག་སོགས་སོ། །བརྒྱད་པ་ནི། དགེ་བ་དང་མ་བསྒྲིབས་ལུང་མ་བསྟན་ནི།245

སྔར་ལས་ལྡོག་པ་ཁམས་སྐྱེ་མཆེད་བརྒྱད་ནི། མཐའ་གཅིག་ཏུ་མ་བསྒྲིབས་ལུང་མ་བསྟན་ནོ།།ཕྱོགས་གཅིག་ནི།སྔར་གྱི་རྣམས་དོར་བའི་ལྷག་མའོ།།དྲུག་པ་ལ། བཅུ་དྲུག་ཡོད་ཀྱང་འདིར་སྡེ་ཚན་དྲུག་སྟེ། དུས་ཀྱིས་དང་། བླང་དོར་གྱིས་དང་།ཁམས་ཀྱིས་དང་།ཆོས་ཀྱིས་དང་།སྤང་བྱས་དང་།རྟེན་འབྲེལ་གྱིས་ཕྱེ་བའི་དང་པོ་ལ།འདས།མ་འོངས།ད་ལྟར་བ།དེ་གཏམ་གྱི་གཞིར་བསྟན་པ་བཞིའི་དང་པོ་ལ།སྤྱིར་ཁ་ཅིག དུས་རྣམས་ཀུན་ཏུ་ཡོད་གསུངས་ཕྱིར།།གཉིས་ཕྱིར་ཡུལ་ཡོད་ཕྱིར་འབྲས་ཕྱིར། །དེ་ཡོད་སྨྲ་བའི་ཕྱིར་ཐམས་ཅད། །ཡོད་པར་སྨྲ་བར་འདོད་དེ་དག།རྣམ་བཞི་དངོས་དང་མཚན་ཉིད་དང་།།གནས་སྐབས་གཞན་གཞན་འགྱུར་ཞེས་བྱ། །གསུམ་པ་བཟང་སྟེ་བྱ་བ་ཡིས། །དུས་རྣམས་རྣམ་བཞག་བགེགས་སུ་བྱེད།།ཅེས་ཏེ།དུས་གསུམ་རྫས་ཡོད་དུ་སྨྲ་བ་བཞི་སྟེ།དངོས་པོ་གཞན་དུ་འགྱུར་བ། གསེར་གྱི་དབྱིབས་བཞིན་དང་། མཚན་ཉིད་གཞན་དུ་འགྱུར་བ། སྐྱེས་པ་བུད་མེད་གཅིག་ལ་ཆགས་པ་ལྟ་བུ་དང་། གནས་སྐབས་གཞན་དུ་འགྱུར་བ། རིལ་བུ་གཅིག་ཤོད་མིག་ཐ་དད་དུ་བཞག་པ་ལྟ་བུ་དང་། གཞན་དང་གཞན་དུ་འགྱུར་བ་ནི། བུད་མེད་གཅིག་མ་དང་བུ་མོར་བརྗོད་པ་བཞིན་ཟེར་ཏེ། དང་པོ་ནི། གྲངས་ཅན་དང་མཚུངས་སོ། །གཉིས་པ་དུས་ཐམས་ཅད་ལ་མཚན་ཉིད་དང་ཐམས་ཅད་ལྡན་པས་དུས་འཆོལ་བར་་འགྱུར་རོ། །བཞི་པ་ནི། དུས་གཅིག་ལ་གསུམ་ཆར་དུ་འགྱུར་བས་གསུམ་པ་བཟང་སྟེ། ཆོས་དེ་བྱ་བ་མི་བྱེད་པའི་ཚེ་མ་འོངས་པ། བྱེད་པའི་ཚེ་ད་ལྟར་བ།བྱས་ནས་འགགས་པའི་ཚེ་འདས་པའོ། །ཞེ་ན། འདས་མ་འོངས་ཆོས་དེའི་བདག་ཉིད་ཁོ་ནར་ཡོད་ན། རྟག་ཏུ་བྱ་བ་བྱེད་དགོས་ཏེ། དེ་ལ་བགེགས་བྱེད་པ་མེད་ཅིང་རྟག་ཏུ་ཡོད་པས་རྐྱེན་མ་ཚང་བའང་མེད་པའི་ཕྱིར་རོ། །བྱ་བ་246

འདས་མ་འོངས་ད་ལྟར་བྱུང་བ་ཡང་ཇི་ལྟར་འཐད་དེ། བྱ་བ་ལ་བྱ་བ་གཞན་ཡོད་པར་འགྱུར་རོ། །བྱ་བ་དེ་དུས་གསུམ་པ་ཡང་མ་ཡིན་ཏེ། ཡོད་པ་ཡང་མ་ཡིན་ན།འདུས་མ་བྱས་སུ་འགྱུར་ལ།དེ་ནི་རྟག་ཏུ་ཡོད་པས་བྱ་བ་མི་བྱེད་པས་མ་འོངས་པར་མི་འགྲུབ་བོ།།ཆོས་ལས་བྱ་བ་གཞན་མ་ཡིན་ན།བྱ་བས་དུས་སུ་གཞག་ཏུ་མི་རུང་སྟེ།ཆོས་བྱ་བའི་བདག་ཉིད་ཁོ་ནར་ཡོད་པས་སོ།།མ་སྐྱེས་པ་དང་།མ་འོངས་པ་དང་།སྐྱེས་ལ་མ་ཞིག་པ་ད་ལྟར་བ་དང་།ཞིག་པ་འདས་པ་ཡིན་ན། འདས་མ་འོངས་ཀྱང་མ་སྐྱེས་པ་དང་། ཞིག་པར་མི་རུང་སྟེ། ད་ལྟ་བཞིན་དུ་རྫས་སུ་ཡོད་པའི་ཕྱིར་རོ།།གཞན་ཡང་།ཆོས་དེ་རྟག་པར་འགྱུར་ཏེ།སྐྱེ་འཇིག་མེད་པའི་ཕྱིར།འདས་མ་འོངས་ཡོད་པར་གསུངས་པ།བྱུང་བ་དང་འབྱུང་འགྱུར་ལ་དགོངས་ཀྱི།ངོ་བོར་ཡོད་ན།མདོ་ལས།མིག་ནི།སྐྱེ་བ་ན།གང་ནས་ཀྱང་མི་འོང་ལ།འགག་པ་ན་ཡང་གང་དུ་ཡང་གསོག་པར་མི་འགྱུར་རོ།།དེ་ལྟ་བས་དགེ་སློང་དག མིག་ནི།མ་ཕྱུང་བ་ལས་བྱུང་ཞིང་། བྱུང་ནས་ཀྱང་སླར་འཇིག་པར་འགྱུར་རོ། །ཞེས་པ་དང་འགལ་ལོ། །གཉིས་པ་ལ་བརྟེན་ནས་རྣམ་ཤེས་སྐྱེ་བས་ཀྱང་མི་འགྲུབ་སྟེ། སྐྱེ་མཆེད་ཀྱི་རྐྱེན་མིན་ཡང་དམིགས་པ་ཙམ་དུ་མེད་པར་ཡང་འགྱུར་བའི་ཕྱིར་རོ། །ཡོད་པ་ལ་ཡང་ཡོད་པར་ཤེས།མེད་པ་ལ་ཡང་མེད་པར་ཤེས་ཞེས་གསུངས་པས། རྣམ་ཤེས་ཡོད་པ་ལ་དམིགས་པས་མ་ཁྱབ་ལ། ལས་འདས་པ་ལས་འབྲས་བུ་མི་འབྱུང་གི དེས་བསྒོས་པའི་རྒྱུད་ཀྱི་ཁྱད་པར་ལས་འབྱུང་ངོ་།།ཞེས་བཤད་ཟིན་ཏོ།།དེ་ཡང་ཇི་ལྟར་གཞན་མ་ཡིན། དུས་སུ་མི་རུང་དེ་བཞིན་དུ། །ཡོད་ན་ཅིའི་ཕྱིར་མ་སྐྱེ་ཞིག།ཅེས་སོ།།དེས་ན།འདིར་འདས་པ་ནི།བྱུང་ལ་འགགས་པའི་མཚན་ཉིད་དེ། མ་འོངས་པ་དང་། ད་ལྟར་བ་སེལ་བས་ཚིག་གཉིས་སོ། །རྒྱུ་ལས་འབྲས་བུ་247

སྐྱེས་ཟིན་པ་དང་། འབྲས་བུ་འགགས་ཟིན་པའི་ཕྱིར་སྤྱད་ཟིན་པ་དང་། ད་ལྟར་གྱི་ཆགས་སོགས་དད་སོགས་བཞིན་འདས་པའི་ཆགས་སོགས་དད་་་་་་་སོགས་ཀྱིས་ཀུན་བྱང་བྱེད་པའི་མཐུ་མེད་དེ།འདས་པས་སོ།།འདས་པའི་ཆོས་ཀྱི་རྒྱུ་སྟེ།བག་ཆགས་ཡོངས་སུ་བཟུང་ནས་རང་ཉིད་ཞིག་པ་དང་།ད་ལྟ་དེས་བསྐྱེད་པའི་འབྲས་བུ་བག་ཆགས་ཡོད་ལ། དེ་འཇོག་བྱེད་ཀྱི་རྫས་རང་གི་མཚན་མ་མེད་པ་དང་། འདས་པ་དྲན་སོགས་མཚན་མ་སྟེ། དམིགས་པ་ཙམ་དུ་ཡོད་པ་དང་། འདས་པའི་ཡུལ་བཟང་ངན་སོགས་ལ་བལྟས་པས་གཞན་དོན་དུ་གཉེར་བའི་ཀུན་སོགས་དང་། འདས་པ་ལ་ཆགས་སྡང་མེད་པའི་བཏང་སྙོམས་ཀྱིས་བཏང་སྙོམས་སོགས་སོ། །ཕྱོགས་གཅིག་ནི། མ་འོངས་པ་དང་། ད་ལྟར་བ་དང་། འདུས་བྱས་མ་གཏོགས་པའོ། །བདག་འདས་དུས་སུ་བྱུང་ཞིང་ད་ལྟར་དང་མ་འོངས་དུས་སུ་འཇུག་པའམ། དེའི་འདོད་པས་ཆོས་རྣམས་ལ་འདས་པར་འཇུག་སོགས་སོ། །གཉིས་པ་ནི། ཆོས་དེའི་རྒྱུ་ཡོད་ཀྱང་མ་བྱུང་བས་འདུས་མ་བྱས་དང་འདས་ད་ལྟར་སེལ་ཏེ། མ་བྱུང་ཡང་རྒྱུ་མེད་པ་དང་བྱུང་ཟིན་པས་སོ། །རང་བཞིན་མ་གྲུབ་པས་རང་སོགས་ཏེ། མ་འོངས་པ་རྫས་ཡོད་སེལ་ལོ།།ཆོས་དེའི་ས་བོན་གྱི་བྱ་བ་མ་བྱས་པས།རྒྱུ་མ་སྤྱད།ཆོས་དེའང་མ་སྐྱེས་པའི་ཕྱིར་འབྲས་སོགས་དང་། ཆགས་སོགས་དད་སོགས་ཀྱིས་སེམས་ཀུན་བྱང་གི་དངོས་པོར་མ་སྐྱེས་ན། ཉེ་སོགས་དང་། ཆོས་དེ་སྐྱེད་པའི་རྒྱུ་ས་བོན་དུ་ཡོད་ལ།ཆོས་དེའི་རང་གི་མཚན་ཉིད་མ་སྐྱེས་པས་མེད་པ་དང་།མ་འོངས་པའི་ལུས་དང་ཡུལ་ལ་མངོན་དགའ་སྲེད་པས་ཀུན་སོགས་དང་། དེ་ལ་མངོན་དགའི་སྲེད་པ་མེད་པས་རྣམ་བྱང་གི་མཚན་མ་སྟེ། དམིགས་པ་ཙམ་དུ་ཡོད་པ་ཡིན་པས་ཀྱང་ངོ་།།ཕྱོགས་གཅིག་ནི།འདས་ད་ལྟར་དང་འདུས་མ་248

བྱས་མ་གཏོགས་པའོ། །གསུམ་པ་ནི། བྱུང་ལ་མ་འགགས་པས་འདུས་མ་བྱས་དང་།མ་འོངས་པ་དང་།འདས་པ་སེལ་ཏེ།དེ་དག་མ་བྱུང་ཞིང་འགགས་པའི་ཕྱིར།ཆོས་དེའི་རྒྱུ་ཡིས་བྱས་ཟིན་ནས་ཡང་མི་འགྲུབ་པས་སྤྱད་ཟིན་པ་དང་།འབྲས་བུ་ཆོས་དེ་ཡོད་པའི་ཕྱིར་སྤྱད་མ་ཟིན་པ་དང་། ཆགས་སོགས་དད་སོགས་ཀྱིས་སེམས་ཀུན་སོགས་དང་།ད་ལྟར་བ་ལ་བརྟེན་ནས་གང་ཆོས་དེའི་གནས་སྐབས་ཐོབ་ཟིན་པ་དེ་འདས་པ་དང་། གང་ཆོས་དེའི་གནས་སྐབས་ཐོབ་འགྱུར་དེ་མ་འོངས་པ་ཞེས་ཉེ་བར་བཏགས་པའི་རབ་སོགས་དང་། ད་ལྟའི་མིག་གིས་མིག་ཤེས་ཀྱི་རྟེན་བྱེད་པས་སོགས་སོ།།ཕྱོགས་གཅིག་ནི།འདས་མ་འོངས་དང་།འདུས་མ་བྱས་མ་གཏོགས་པའོ།།བཞི་པ་ནི།མདོ་ལས།འདས་སོགས་ནི།གཏམ་གྱི་གཞིར་གསུངས་ཏེ།གཏམ་ནི་ངག་ཡིན་ལ།གཞིའི་སྒྲ་ནི།ངོ་བོ་ཉིད་དང་། དམིགས་པ་དང་། ཀུན་ཏུ་སྦྱར་བར་བྱ་བ་དང་། རྒྱུ་དང་།ཡོངས་སུ་གཟུང་བ་སྟེ།དོན་ལྔ་ལ་འཇུག་པ་ལས།འདིར་རྒྱུའམ་དམིགས་པ་སྟེ།ཁ་ཅིག གཏམ་གྱི་ཡུལ་མིང་ཡིན་ལ། དེའི་ཡུལ་བརྗོད་བྱའི་དོན་རྣམས་ཡིན་པས་དོན་དང་བཅས་པའི་གཞི་སྨོས་པས་འདུས་བྱས་བསྡུས་ཀྱི། འདུས་མ་བྱས་ནི། མིང་དང་འབྲེལ་བ་མེད་པས་སམ། གཏམ་གྱི་རྒྱུ་རྐྱེན་མིན་པས་སོ། །འདུས་བྱས་ནི། དུས་གསུམ་ན།ཤིན་ཏུ་མང་བའི་ཕྱིར་གཏམ་གྱི་གཞིར་འདོད་དོ། །དེ་དག་ཉིད་དུས་གཏམ་གཞི་དང་། ངེས་པར་འབྱུང་བཅས་གཞི་དང་བཅས།ཞེས་སོ།།འདིར་གཏམ་ནི།ངག་ཡིན་ལ།དེའི་གཞི་ནི། གཞན་གྱི་བློ་ལ་ཐུན་མོང་དུ་སྣང་བའི་ཡུལ་སྒྲས་བརྗོད་པར་བྱ་བའི་དོན་ཐ་སྙད་བརྒྱད་ཀྱི་་་གནས་སམ། ཡུལ་དུ་གྱུར་པ་དེ་ཡིན་ནོ། །མྱང་འདས་འདུས་མ་བྱས་ཀྱི་དབྱིངས་ནི། གཏམ་གྱི་གཞི་མ་ཡིན་ཏེ། མི་རྟོག་ཡེ་ཤེས་ཀྱིས་སོ་སོ་རང་གིས་249

རིག་བྱ་ཡིན་གྱི།གཞན་ལ་བསྟན་ཀྱང་མི་རིག་ཅིང་།སྒྲས་བརྗོད་དུ་མེད་པ་སྟེ།བརྗོད་མི་ནུས་པས་དང་། འདས་པར་བྱུང་བ་དང་།མ་འོངས་པ་ན་འབྱུང་བ་དང་། ད་ལྟར་གནས་པའི་མཐོང་ཐོས་བྱེ་བྲག་ཕྱེད་ཤེས་པའི་ཐ་སྙད་རྣམས་ཀྱི་གནས་སོགས་སོ། །གཉིས་པ་ལ། དགེ་སྡིག་ལུང་མ་བསྟན་དང་སྣང་ངོར་བསྟན་པས་ཀྱང་དེ་གསུམ་དུ་གཞག་ཚུལ་དང་བཞིའི་དང་པོ་ལ། བསྟན་བཤད་གཉིས་ལས།དང་པོ་ནི།ངེས་ཚིག ངན་པ་བསྙིལ་བའི་ཕྱིར་རམ།ཀུ་ཤ་ཤེས་རབ་ཀྱི་རྣམ་གྲངས་ལ་ལེན་པ་སྟེ། ཤེས་རབ་ཀྱིས་ཡོངས་སུ་ཟིན་པའམ།ཤེས་རབ་ཡོངས་སུ་ཟིན་པས་སམ། ངན་པའི་རྣམ་པར་གནས་པ་ནི། རྩྭ་ཀུ་ཤ་སྟེ། གཅོད་ཅིང་འབིགས་པའོ། །གང་གཅོད་འབིགས་སྤངས་པའི་རྩྭ་ཀུ་ཤ་ལེན་པ་དེ་མཁས་པ་བཞིན་བྱ་བ་གང་ལ་བསྔགས་པར་འོས་པས་ན།མཁས་པ་ནི།དགེ་བའོ། །དེ་ལ་ངོ་བོ་དང་། ཆོས་གཞན་གྱི་སྒོ་ནས་དབྱེ་བ་གཉིས་ལས། དང་པོ་ལ། མཚུངས་ལྡན་དང་། ཀུན་སློང་ལ་མི་ལྟོས་པའི་ངོ་བོ་ཉིད་དང་། དེ་དང་མཚུངས་ལྡན་གྱི་འབྲེལ་བ་དང་། དེའི་ས་བོན་རྗེས་སོགས་དང་། དེས་ཀུན་ནས་བསླངས་པས་སློང་བ་དང་།དོན་དམ་པས་ནི།དོན་དམ་མོ།།རྗེས་འབྲེལ་མ་གཏོགས་པ་བཞིས་དགེ་བ་ཐམས་ཅད་བསྡུས་པར་འཆད་དོ།།གཉིས་པ་ལ།རྒྱུའི་སྒོ་ནས་སྔ་མའི་ལས་ཀྱིས་བསྐྱེད་པ་སྐྱེ་སོགས་དང་། དེའི་སྦྱོར་བས་བསྐྱེད་པ་སྦྱོར་སོགས་དང་། དམིགས་པའི་སྒོ་ནས་འཕགས་པ་ལ་དམིགས་པ་འདུན་སོགས་དང་། སེམས་ཅན་ལ་དམིགས་པ་ཕན་སོགས་དང་།འབྲས་བུའི་སྒོ་ནས་རྣམ་སྨིན་གཙོ་ཆེ་བས་ཡོངས་སོགས་དང་། བདག་འབྲས་གཙོ་ཆེ་བ་གཉེན་པོ་དང་། བྲལ་འབྲས་ཉེ་སོགས་དང་། རྒྱུ་མཐུན་གྱི་འབྲས་བུ་རྒྱུ་མཐུན་པ་སྟེ། རེ་རེ་ལ་བྱེད་ཚིག་དང་། ཀྱང་དགེ་བར་ལྟ་ཞེས་སྦྱར་རོ། །ཆོས་ཀྱི་སྐྱེ་250

མཆེད་ཀྱི་གཟུགས་དགེ་བ་དང་། རིག་བྱེད་ཀྱི་གཟུགས་སྒྲ་དགེ་བ་གཟུགས་ཕུང་དད་སོགས་དང་། དེ་དང་མཚུངས་ལྡན་རྣམས་མིང་བཞི་སྟེ། ཕུང་པོ་རྣམས་དང་། དད་སོགས་དང་མཚུངས་ལྡན་གྱི་རྣམ་ཤེས་ཀྱི་ཁམས་བདུན།རིག་བྱེད་ཀྱི་གཟུགས་སྒྲ་དགེ་བའི་ཁམས་གཉིས། དད་སོགས་དེ་དང་མཚུངས་ལྡན་གྱི་སེམས་བྱུང་དང་། ཆོས་སྐྱེའི་གཟུགས་དགེ་བ་རྣམས་ཆོས་ཀྱི་ཁམས་ཏེ། བཅུ་དང་། རིག་བྱེད་ཀྱི་གཟུགས་སྒྲ་དགེ་བའི་སྐྱེ་མཆེད་གཉིས།དད་སོགས་དང་མཚུངས་ལྡན་གྱི་ཡིད་ཀྱི་སྐྱེ་མཆེད་དང་། དད་སོགས་དང་།དེ་དང་མཚུངས་ལྡན་གྱི་སེམས་བྱུང་དང་། ཆོས་སྐྱེའི་གཟུགས་དགེ་བ་དང་།ཐོབ་པ་དང་། འདུ་ཤེས་མེད་པའི་སྙོམས་འཇུག་དང་འགོག་པའི་སྙོམས་འཇུག་སྟེ།འདི་གསུམ་གོང་མ་ལའང་བསྣན་ནོ།།ཁ་ཅིག སྐྱེ་སོགས་ཀྱང་འདོད་དོ། །དེ་རྣམས་ཆོས་སྐྱེ་སྟེ། བཞིའི་ཕྱོགས་ཏེ། གཞན་བསལ་བའི་ལྷག་མའོ། །འདིའི་རིགས་འགྲོས་མི་དགེ་བ་ལའང་བརྩི་བར་བྱའོ། །དགེ་བའི་ཆོས་ཐམས་ཅད་ཆོས་གསུམ་དུ་བསྟན་པ་བདག་སོགས་སོ།།གཉིས་པ་ནི།དད་སོགས་བཅུ་གཅིག་པོ་ཀུན་སློང་དང་མཚུངས་ལྡན་ལ་མི་ལྟོས་པར་ངོ་བོ་ཉིད་ཀྱིས་དགེ་བ་སྟེ།འཕྲོད་པའི་སྨན་བཞིན་ནོ།།ཁ་ཅིགརྩ་བ་གསུམ་དང་ངོ་ཚ་ཁྲེལ་ཡོད་ངོ་བོ་ཉིད་ཀྱིར་འདོད་ལ། དེ་དག་དང་མཚུངས་པར་ལྡན་པས་མཚུངས་ལྡན་གྱིར་འདོད་དོ། །བཅུ་གཅིག་པོ་དེ་དང་མཚུངས་ལྡན་གྱི་ཆོས་སེམས་སེམས་བྱུང་གཞན་རྣམས་ནི། སྦྱར་དང་སྦྱར་བའི་བཏུང་བ་བཞིན་མཚུངས་ལྡན་གྱིས་དགེ་བའོ། །ངོ་བོ་ཉིད་དང་འབྲེལ་བའི་དགེ་བ་དེ་དག་གི་བག་ཆགས་ཀྱི་ས་བོན་ནོ། །དང་པོ་གཉིས་པོ་དེ་ཀུན་ནས་བསླངས་པའི་ལུས་ངག་གི་ལས་རིག་བྱེད་དང་རིག་བྱེད་མ་ཡིན་པ་སྟེ། སྨན་དང་སྦྱར་བའི་བཏུང་བ་ལས་བྱུང་251

བའི་འོ་མ་བཞིན་ནོ། །ཁ་ཅིག སྐྱེ་སོགས་དང་ཐོབ་པ་དང་། སྙོམས་འཇུག་གཉིས་ཀྱང་དེར་འདོད་དེ། སྐལ་བ་མི་མཉམ་པའི་སེམས་ཀྱིས་ཀུན་ནས་བསླངས་པའི་ཐོབ་པ་དགེ་བར་འགྱུར་བའི་རྒྱུ་མཚན་བརྗོད་དགོས་སོ། །དེ་བཞིན་ཉིད་ནི།དོན་དམ་ཡང་ཡིན་ལ།རྣམ་དག་དགེ་བའི་དམིགས་པའི་དོན་གྱིས་དགེ་བའོ། །འདོད་པའི་འབྲས་བུ་ཡོངས་སུ་འཛིན་པའི་མཚན་ཉིད་ཀྱི་དོན་གྱིས་མ་ཡིན་ནོ། །བཅུ་གསུམ་པོ་འདི་དག་ཉིད་ཚེ་སྔོན་སོགས་ཚེ་འདིར་དགེ་བ་དེའི་ངོ་བོའི་རྣམ་སྨིན་དགེ་བ་བྱེད་ནུས་ཀྱི་ཕུང་པོ་མངོན་སོགས་ཏེ།རྣམ་སྨིན་དེས་དད་སོགས་དེ་དག་ཉིད་ལ་བཤེས་གཉེན་གཞན་སྟོབས་མ་་་་་ཡིན་པར་རང་བཞིན་རང་གི་ངང་གིས་སྐྱོན་ཡོན་ལ་སོ་སོར་སོགས། སྐྱེས་ཐོབ་ཀྱི་འདོད་པ་འབའ་ཞིག་མ་ཡིན་གྱི། དད་སོགས་དང་ལྷན་ཅིག་ཏུ་འདོད་སོགས་སོ།།ཐོས་པ་མང་བ།བདེན་པ་མཐོང་བ། སྨྲ་མཁས་པ། སྙིང་བརྩེ་ཆེ་བ།སྐྱོ་བ་མེད་པའི་སྐྱེས་སོགས་དང་། སྡེ་སྣོད་གསུམ་གྱིས་དམ་སོགས་དང་། མི་རྟག་སྡུག་བསྔལ་སོགས་ཚུལ་སོགས་དང་། ཆོས་ཏེ། མྱ་ངན་ལས་འདས་པའི་རྗེས་སུ་མཐུན་པ་སྟེ། དེ་འཐོབ་བྱེད་ཀྱི་ཐབས་སུ་གྱུར་པའི་ཆོས་སམ ཡང་ན་ཆོས་ཏེ། རིགས་པའི་རྗེས་སུ་མཐུན་པའི་ཆོས་སྒྲུབ་པ་ལ་བརྟེན་ནས་ཐོས་བསམ་སྒོམ་གསུམ་གྱི་དགེ་བ་བསྒོམ་པའོ།།དེ་བཞིན་གཤེགས་པ་དངོས་སམ།བྱང་ཆུབ་ཆེན་པོ་ལ་སོགས་པའི་མཆོད་རྟེན་ནམ། སངས་རྒྱས་ཀྱི་སྐུ་གཟུགས་སོགས་མདུན་དུ་སྟེ། མངོན་སུམ་དུ་བྱས་པའམ། དོན་དམ་པ་དང་། སྒྲུབ་པ་དང་། བཤད་པའི་ཆོས་བསྟན་པའི་ཆོས་ཀྱི་གཞི་སོགས་སོ། །ཇི་སྐད་དུ། སྦྱིན་མཚུངས་དེ་སྟོན་ལེན་འཇུག་དང་། །བདག་ཉིད་རྗེས་སུ་འཇུག་རྣམས་ཀྱིས།སྙན་པར་སྨྲ་བར་དོན་སྤྱོད་དང་། །དོན་མཐུན་ཉིད་དུ་འདོད་པ་ཡིན། །ཞེས་252

སྦྱིན་པ་དང་།ཕར་ཕྱིན་དྲུག་པོ་དེ་གཞན་ལ་སྟོན་པའི་སྙན་པར་སྨྲ་བ་དང་།དེ་གཞན་ལེན་དུ་འཇུག་པའི་དོན་སྤྱོད་པ་དང་། གང་གཞན་ལེན་དུ་འཇུག་པ་དེ་ལ་བདག་ཉིད་རྗེས་སུ་འཇུག་པའི་དོན་མཐུན་པ་སྟེ། བསྡུ་སོགས་སོ། །སྦྱིན་ཚུལ་ལས་བྱུང་བ་ནི། རང་བཞིན་བརྗོད་པ་དེའི་བསོད་ནམས་བྱ་བའི་དངོས་པོས་རྣམ་སྨིན་མཐོ་རིས་ཏེ། ལྷའམ་བདེ་འགྲོར་སྐྱེ་སོགས་དང་། རྫས་དང་ཡོ་བྱད་མང་བའི་ཕྱུག་པོ་དང་རྒྱལ་རིགས་བྲམ་ཟེ་རིགས་སོགས་རིགས་སོགས་ཏེ།དེ་གཉིས་ཀྱིས་མངོན་མཐོའི་རྒྱུ་བསྟན་ནོ།།རྣམ་བྱང་མྱང་འདས་ཀྱི་རྗེས་སུ་མཐུན་པ་སྟེ། ཐོབ་པའི་རྒྱུ་ཡོངས་སོགས་སོ། །ཟག་བཅས་ཀྱི་འདུ་བྱེད་ལ་ནད་དང་འབྲས་ལ་སོགས་པའི་རྣམ་པས་ཉེས་དམིགས་སུ་བལྟ་བས་ཉེར་ལེན་གྱི་ཕུང་པོ་སུན་འབྱིན་པ་རྣམ་པར་སོགས་དང་། སྦྱོར་བ་དང་བར་ཆད་མེད་པའི་ལམ་གྱིས་ཉོན་མོངས་པ་སྤོང་བ་སྤོང་སོགས་དང་། རྣམ་གྲོལ་ལམ་གྱིས་སྤངས་པའི་ཐོབ་པ་ཀུན་ཏུ་འཛིན་པས་གཞི་སོགས་དང་།ཁྱད་པར་ལམ་གྱིས་སྔར་སྤངས་པའི་ཉོན་མོངས་ཐག་བསྲིངས་པས་ཐག་སོགས་དང་།འཇིག་རྟེན་པའི་ལམ་གྱིས་ཉོན་མོངས་ཀྱི་ས་བོན་མགོ་གནོན་པས་རྣམ་པར་སོགས་དང་། འདས་ལམ་གྱིས་ས་བོན་འཇོམས་པས་བྲལ་སོགས་དང་། གང་ཟག་གི་བདག་མེད་རྟོགས་པས་ཉོན་སོགས་དང་། ཆོས་ཀྱི་བདག་མེད་རྟོགས་པས་ཤེས་སོགས་སོ། །སྤང་བྱ་ཉེ་བར་ཞི་བས་དགེ་བ་ལ་ཉོན་མོངས་སྤོང་བ་ཆགས་སྡང་མུག་གསུམ་གྱི་ཀུན་བཏགས་ལྷན་སྐྱེས་སམ། ཆེ་འབྲིང་དགུ་པོ་མཐའ་དག་སྤོང་བ་དང་། ཁམས་གསུམ་གྱི་ཉོན་མོངས་པ་རྩ་ཉོན་ཉེ་ཉོན་མཐའ་དག་སྤོང་བ་དང་། ཉོན་མོངས་ཀྱི་གནས་འགོག་པ་འགོག་སྙོམས་ཀྱིས་འདུ་སོགས་དང་། ཉོན་མོངས་མ་ལུས་ཟད་ཀྱང་སྡུག་བསྔལ་ཡོད་པས་ཕུང་253

སོགས་དང་། ཚེ་འདིའི་སྡུག་བསྔལ་ཕུང་པོ་ཡང་ལྷག་སོགས་དང་། ཤེས་རབ་དང་།སྙིང་རྗེས་འཁོར་འདས་ཀྱི་མཐའ་གཉིས་ལ་མི་སོགས་སོ།།ཁ་ཅིག འདི་དོན་དམ་དགེ་བར་འདོད་དེ། གང་ཕྱིར་ཀུན་སློང་མེད་ཐར་པ། །དམ་པའི་དོན་དུ་དགེ་རྩ་བ། །ངོ་ཚ་ཁྲེལ་ཡོད་བདག་ཉིད་ཀྱིས། །དེ་དག་དང་ལྡན་མཚུངས་ལྡན་གྱིས། །བྱ་བ་ལ་སོགས་ཀུན་སློང་བས། །ཞེས་སོ། །ཉེར་ཞིའི་དགེ་བ་ཐོབ་པ་དེའི་བདག་གིས་གྲུབ་པའི་ཡོན་ཏན་ཁྱད་པར་འཇིག་རྟེན་པ་དང་ཐུན་མོང་བ་མངོན་ཤེས་ལྔ་དང་ཚད་མེད་བཞི། འཇིག་རྟེན་ལས་འདས་པ་ཉན་རང་སོགས་དང་ཐུན་མོང་བ་རྣམ་ཐར་བརྒྱད་སོགས་དང་། སངས་རྒྱས་ཁོ་ནའི་ཐུན་མོང་མ་ཡིན་པ་སྟོབས་བཅུ་སོགས་སོ། །དེ་ལྟར་བཅུ་གསུམ་པོའི་དོན་ནི། ཕྱི་མ་ལ་བདེ་འབྲས་ཀྱི་དོན་དང་། ཉོན་མོངས་པ་དང་སྡུག་བསྔལ་སྤོང་བའི་གཉེན་པོའི་དོན་གྱིས་སོ།།སྤྱིའི་མཚན་ཉིད།ལུང་དུ་བསྟན་པའི་ཆོས་གང་ཞིག་མི་དགེ་བའི་སྐྱོན་མེད་པར་གནས་པ་སྟེ། བསྡུ་བར། དགེ་བ་རྣམས་ནི། སྐྱོན་མེད་པའི་དོན་དང་། སྐྱོན་དང་ཡོན་ཏན་གྱི་གཉེན་པོ་དང་། རྗེས་སུ་མཐུན་དོན་གྱིས་ཞེས་སོ།།གཉིས་པ་ལ།བསྟན་བཤད་གཉིས་ཀྱི་དང་པོ་ནི།ཕྱི་མ་ལ་སྡུག་བསྔལ་གྱི་འབྲས་བུའི་དོན་དང་། ཉེས་སྤྱོད་ཀུན་སློང་བའི་དོན་གྱིས་མི་དགེ་བ་ནི།གཞན་སྔར་བཞིན་ལ།དགེ་བའི་འགལ་བའི་མི་མཐུན་པའི་ཕྱོགས་སུ་གྱུར་པ་དང་། དགེ་བ་ལ་བར་དུ་གཅོད་པས་སྐལ་མཉམ་ཀུན་འགྲོ་རྒྱུ་མཐུན་གྱི་འབྲས་བུ་སྐྱེད་པའི་དབང་དུ་བྱས་པའོ། །བཅུ་དང་བཞི་སྔར་གྱི་རིགས་འགྲོས་ཀྱིས་ཤེས་སོ།།གཉིས་པ་ནི།ཉོན་ཡིད་དང་མཚུངས་ལྡན་གྱི་ཉོན་མོངས་པ་དང་། གཟུགས་དང་གཟུགས་མེད་ཀྱི་ཉོན་མོངས་རྣམས་ལུང་མ་བསྟན་ཡིན་པས་མ་གཏོགས་སྔར་བཤད་པའི་ཡིད་ཤེས་ཀྱི་འཁོར་གྱི་འཇིག་་254

ལྟ་མཐར་ལྟ་ལྷན་སྐྱེས་དང་།དེ་དང་མཚུངས་ལྡན་གྱི་ཉོན་མོངས་རྣམས་ཀྱང་མ་གཏོགས་པར་དོན་གྱིས་ཐོབ་བོ། །དེ་ལས་གཞན་པའི་རྩ་ཉོན་ཉེ་ཉོན་ཀུན་བཏགས་ཐམས་ཅད་དང་། ལྷན་སྐྱེས་ཉེས་སྤྱོད་ཀུན་སློང་ནུས་རྣམས་ངོ་བོ་ཉིད་ཀྱིས་མི་དགེ་བ་སྟེ། མི་འཕྲོད་པའི་སྨན་ལ་སོགས་པ་སྔར་བཞིན་དཔེར་བྱའོ།།ལྷན་སྐྱེས་ཉེས་སྤྱོད་ཀུན་སློང་མི་ནུས་པ་ནི། ལུང་མ་བསྟན་ཡིན་ནོ། །ཁ་ཅིག དུག་གསུམ་དང་། ངོ་ཚ་ཁྲེལ་མེད་གཉིས་ངོ་བོ་ཉིད་ཀྱིར་འདོད་དོ། །འབྲེལ་བས་མི་དགེ་བ་ནི། ངོ་བོ་ཉིད་ཀྱིས་མི་དགེ་བར་གྱུར་པའི་ཉོན་སོགས་ཏེ། སེམས་དང་སེམས་བྱུང་གི་ཆོས་རྣམས་རྗེས་འབྲེལ་ནི། གཉིས་པོ་དེ་དག་ཉིད་ཀྱི་བག་ཆགས་ཏེ། ས་བོན་ནོ། །སློང་བས་ནི། སྔ་མ་གཉིས་པོ་དེས་ཀུན་ནས་བསླངས་པའི་ལུས་ངག་གི་ལས་རིག་བྱེད་ཡིན་མིན་ནོ། །ཁ་ཅིག སྐྱེ་བ་དང་ཐོབ་སོགས་ཀྱང་འདོད་དོ། །དོན་དམ་པས་ནི། འཁོར་བ་ཐམས་ཅད་དུཿཁ་ཐམས་ཅད་འཇུག་པའི་བདག་ཉིད་ཀྱིས་མཆོག་ཏུ་མི་བདེ་བའི་ཕྱིར།འོ་ན་ཟག་བཅས་ཀྱི་དགེ་བ་དང་། ལུང་མ་བསྟན་མི་སྲིད་པར་འགྱུར་ཏེ། འཁོར་བ་ཡིན་པའི་ཕྱིར་རོ།།ཞེ་ན།དེ་དག་ཀྱང་དོན་དམ་པར་མི་བདེ་བའི་ཕྱིར་མི་དགེ་བ་ཡང་ཡིན་ལ། རྣམ་པར་སྨིན་པའི་ཕྱིར་ལུང་མ་བསྟན་དང་། རྣམ་སྨིན་ཡིད་དུ་འོང་བ་ཅན་ཡིན་པའི་ཕྱིར་དགེ་བ་ཡང་ཡིན་ནོ། །ཟེར་རོ། །སྐྱེས་ཐོབ་སྔར་གྱིས་འགྲེ་ལ། སྦྱོར་བས་ནི། དམ་པ་མིན་པ་སྡིག་གྲོགས་ལ་བརྟེན་པ་དང་ཉེས་པར་བཤད་པའི་ཆོས་འདུལ་བ་སོགས་དང་། ཚུལ་གྱི་སྒྲ་ནི་བདེན་པ་དང་། །ལམ་དང་འབྲེལ་འབྱུང་རིགས་པ་དང་། །ངེས་འབྱེད་ཆ་དང་མྱ་ངན་འདས། །ཐབས་དང་རིགས་པ་ཉིད་ལ་ཡོད། །ཅེས་པས་ཚུལ་བཞིན་ཏེ་རིགས་པ་མ་ཡིན་པར་རྟག་བདེ་ལ་སོགས་ཡིད་ལ་བྱེད་པ་ལ་བརྟེན་ནས་ལུས་ཀྱི་ཉེས་སྤྱད་255

སྲོག་གཅོད་སོགས་སྤྱོད་པ་དང་། ངག་གི་རྫུན་སོགས་དང་། ཡིད་ཀྱི་བརྣབ་སེམས་སོགས་སོ། །དཀོན་མཆོག་གསུམ་ལས་གཞན་ལྷའི་རིས་དབང་ཕྱུག་སོགས་གང་རུང་ལ་བརྟེན་ནས་མདུན་དུ་སྟེ། དམིགས་ཡུལ་དུ་བྱས་ནས་གང་དུ་མ་ཧེ་སོགས་གསོད་པའི་འཚེ་བ་སོགས་དང་། དེས་ཐར་པ་ཐོབ་པར་ལྟ་བའམ། བསོད་ནམས་དང་མཆོག་འདོད་པའི་ཕྱིར་ཟས་མི་ཟ་བ་ལ་སོགས་པས་ཉོན་མོངས་པར་བྱེད་པའི་ལྟ་བ་སོགས་དང་། བསོད་ནམས་མ་ཡིན་པ་སྟེ། སྲོག་གི་མཆོད་སྦྱིན་བྱེད་པ་ལ་སོགས་པ་སྡིག་པའི་ལས་ལ་སྦྱོར་བ་དེར་མཆོད་སོགས་སོ།།ལོག་པར་བྱེད་པ་ནི།གནོད་པར་བྱེད་པའོ།།མི་འདོད་པའི་འབྲས་བུ་ཡོངས་སུ་འཛིན་པ་མི་དགེ་བ་ནི། ལུས་ངག་ཡིད་ཀྱི་ཉེས་སྤྱོད་མི་དགེ་བ་སྤྱད་པས་ངན་འགྲོར་རྣམ་སྨིན་གྱི་འབྲས་བུ་མི་འདོད་པ་སྟེ། ཡིད་དུ་མི་འོང་བ་ཅན་འཕེན་པར་བྱེད་པ་དང་། དུཿཁ་རབ་ཏུ་མང་པོ་མྱོང་བས་ཡོངས་སུ་རྫོགས་པར་བྱེད་དོ། །ཅི་སྟེ་དགེ་བའི་དབང་གིས་བདེ་འགྲོར་འཕངས་ཀྱང་དེར་སྐྱེས་ནས་ནད་དང་དབུལ་བ་ལ་སོགས་པའི་སྡུག་བསྔལ་་མྱོང་བས་འབྲས་བུ་མི་འདོད་པ་རྫོགས་པར་བྱེད་པ་འཛིན་པའོ། །གཉེན་པོ་དགེ་བའི་མི་མཐུན་པའི་ཕྱོགས་ཀྱི་ཆོས་དད་པའི་མ་དད་པ་དང་། བརྩོན་འགྲུས་ཀྱི་ལེ་ལོ་སོགས་སོ། །རྟག་ཏུ་ཚོགས་ཀྱི་ནང་དུ་འདུ་བ་དང་། རྩེད་མོ་སོགས་ཀྱི་དགེ་སོགས་སོ།།ངེས་ཚིག དགེ་བ་ལས་ལྡོག་པའོ།།སྤྱིའི་མཚན་ཉིད་ལུང་དུ་བསྟན་པའི་ཆོས་གང་ཞིག དགེ་བའི་འགལ་བའི་མི་མཐུན་ཕྱོགས་སུ་གྱུར་པའོ། །གསུམ་པ་ལ། བསྟན་བཤད་གཉིས་ཀྱི་དང་པོ་ལ། གཞན་སྔར་བཞིན། དམིགས་པ་ལ། ལྷ་དང་། རང་གི་འཁོར་དང་། རང་ལ་དམིགས་པ་གསུམ་མདུན་དུ་བྱ་སོགས་གསུམ་མོ། །འབྲས་བུ་ལ། སྐྱེས་ཐོབ་ཀྱི་འབྲས་བུ་256

ཡོངས་འཛིན། བདག་འབྲས་གཉེན་པོ། འབྲལ་འབྲས་དང་ཆ་མཐུན་ཉེ་བར་ཞི་བ། རྒྱུ་མཐུན་རྒྱུ་མཐུན་པས་ཀྱང་ངོ་། །བརྒྱད་ནི། ཐམས་ཅད་དོ། །ཕྱོགས་གཅིག་ནི།དགེ་མི་དགེ་དོར་བའི་ལྷག་མའོ།།གཉིས་པ་ལ།ངོ་བོ་ཉིད་ཀྱིས་ལུང་མ་བསྟན་ནི།དབང་པོ་ལྔ།དྲི་རོ་རིག་གསུམ་གྱི་ཁམས་སྐྱེ་གཟུགས་ཅན་བརྒྱད་དང་། མཚུངས་ལྡན་འཁོར་དགུ་དང་བཅས་པའི་ཉོན་ཡིད་དང་། སྲོག་རིས་མཐུན། མིང་ཚིག་ཡི་གེའི་ཚོགས་ཏེ། ཉོན་ཡིད་ལས་གཞན་རྣམས་མཐའ་གཅིག་ཏུ་མ་བསྒྲིབས་ལུང་མ་བསྟན་ཡིན་ནོ། །སྡང་བ་ནི། ཞེ་སྡང་སྟེ། དེས་མཚོན་ནས་མི་དགེ་བ་གང་ཡང་མ་ཡིན། དང་བ་ནི། དད་པ་སྟེ། དེས་མཚོན་ནས་དགེ་བ་ཡང་མ་ཡིན་པའི་སེམས་སུ་གྱུར་པའི་མིང་ཚིག་ཡི་གེ་དེ་དག་་་་་ཉིད་ཀྱིས་ཡོངས་སུ་ཟིན་པ་སྟེ། དེའི་རྣམ་པར་ཡིད་ལ་བརྗོད་པའི་སྒོ་ནས་འཇུག་པའི་སེམས་སེམས་བྱུང་གི་ཆོས་སོ།།མིང་སོགས་དེ་དག་ཉིད་ཀྱི་བརྗོད་པའི་བག་ཆགས་ནི། ཕྱི་མ་ལ་མངོན་བརྗོད་འབྱུང་བར་བྱ་བའི་ཕྱིར་སེམས་ལ་བག་ཆགས་བསྒོས་པའོ། །མིང་ཚིག་ཡི་གེ་དེ་དག་ཉིད་ཀྱིས་ཡོངས་སུ་ཟིན་པ་སྟེ། མངོན་པར་བརྗོད་པའི་རྣམ་པ་ཅན་གྱི་དགེ་སྡིག་མ་ཡིན་པ་སོགས་ཀྱིས་ཀུན་ནས་བསླངས་པའི་ལུས་ངག་གི་ལས། ནམ་མཁའ་སོགས་ནི། རྣམ་གྲངས་མེད་པར་ལུང་དུ་མ་བསྟན་པས་ན།དོན་དམ་པའོ།།རྣམ་སྨིན་ནི།མཚན་ཉིད་པ་ཀུན་གཞི་དང་། བཏགས་པ་བ་ནི། དེ་ལས་བྱུང་བའི་རྣམ་སྨིན་ནོ། །ཉོན་མོངས་ཅན་ཏེ། མི་དགེ་བ་ཡང་མ་ཡིན། དགེ་བ་ཡང་མ་ཡིན་པའི་སེམས་དང་ལྡན་པ་སྟེ། དེས་ཀུན་ནས་བསླངས་པའི་སྤྱོད་ལམ་ཆུང་ངུ་འདུག་ཉལ་དང་།འབྲིང་འགྲེང་བ་དང་། ཆེན་པོ་འཆག་པ་སྟེ། བཞི་དང་། སྣམ་བུ་བྱ་བའི་བཟོ་ལ་སོགས་པ་བཟོའི་གནས་བཅུ་གཉིས་ཏེ།དང་པོ་དང་།བསླབ་པ་དང་།སློབ་257

དཔོན་གྱི་བྱེད་པ་གསུམ་མོ།།རྟ་ཐུལ་གྱི་སྤྱོད་ལམ་དང་།ལས་ཐམས་ཅད་པའི་བཟོ་ལྟ་བུ་སྐྱེས་ཐོབ་ནི་མ་གཏོགས། ཉོན་མོངས་ཅན་གྱི་སེམས་དང་ལྡན་པའི་སྤྱོད་ལམ་དང་བཟོ་ནི། མི་དགེ་བར་འགྱུར་ལ། དགེ་སེམས་དང་ལྡན་ན། དགེ་བར་འགྱུར་ཏེ།ཆགས་པས་འགྲོ་བ་དང་།བཟོ་བྱེད་པ་དང་།དགེ་བའི་དོན་དུ་འགྲོ་བ་དང་བཟོ་བྱེད་པ་ལྟ་བུའོ། །ཁམས་གོང་ན་བཟོ་མེད་ཅིང་འདི་གཉིས་དང་རྣམ་སྨིན་སྤྲུལ་པ་བཞི་བཏགས་ཡོད་དོ། །དཀོན་མཆོག་གསུམ་ལ་དམིགས་ན།དགེ་བར་འགྲོ་བས་འཇིག་རྟེན་པའི་ལྷའི་རིས་སོགས་སོ།།འཚེ་བ་དང་ལྟ་ངན་སྔོན་དུ་བཏང་ན། མི་དགེ་བར་འགྱུར་བས་འཚེ་སོགས་སོ།།གྲགས་སོགས་ཀྱི་དོན་དུ་འཇིག་རྟེན་པའི་ལྷ་རྟེན་སོགས་དང་། ཕྱོགས་གང་དུ་བདག་གིས་བཙུགས་པའི་ལྷ་རྟེན་ལ་བརྟེན་ནས་སྐྱེ་སོགས་འཇིག་རྟེན་པའི་་ལྷ་རྟེན་འཛུགས་པ་སྟེ། བསོད་ནམས་ཡིན་མིན་བསྐྱེད་ན།དགེ་སྡིག་ཏུ་འགྱུར་བས་དེས་སེལ་ལོ།།རང་གི་ཁྱིམ་དུ་སྐྱེས་པའི་བྲན་དང་།གླ་རྔན་གྱིས་འཚོ་བའི་གླ་མི་དང་། ལག་ཡོད་ཀྱི་ལས་བྱེད་པ་དང་། རང་གི་བུ་ཆུང་མ་རྣམས་ལ་སྡང་བ། དང་གིས་མཚོན་པ་དགེ་མི་དགེ་གང་ཡང་མིན་པའི་སེམས་ཀྱིས་སྦྱིན་པ་བྱིན་པས་ཏེ།དེ་གཉིས་ཀྱིས་བྱིན་ན།དགེ་མི་དགེར་འགྱུར་བས་སོ།།དགེ་བའི་ཆེད་དུ་སོ་སོར་བཏགས་པ་མིན་པས་དགེ་བ་སེལ། ཉོན་མོངས་ཅན་མིན་པས་མི་དགེ་བ་སེལ། དེ་གཉིས་མིན་པའི་སེམས་ཀྱིས་རང་གི་ལོངས་སོགས་སོ། །ཚེ་འདིར་བཟོ་སོགས་སྐྱེ་བ་ཕྱི་མ་མ་འོངས་པ་ན། བཟོ་ལ་གོམས་པའི་བག་ཆགས་ཀྱིས་བཟོ་ཤེས་པ་དེའི་ངོ་བོའི་སོགས་ཏེ། ལུས་དེས་འབད་མི་དགོས་པ་མྱུར་སོགས་ཏེ།མཐར་ཕྱིན་པ་ནི།མཁས་པར་ལོབས་ནས་ད་བསླབ་མི་དགོས་པའོ། །ནད་ཞི་ནས་དགེ་མི་དགེ་བྱ་བའི་ཆེད་དུ་སོ་སོར་བརྟགས་པ་མ་ཡིན་258

པའོ། །ནད་ཞི་ནས་དགེ་མི་དགེ་བྱ་བའི་ཆེད་དུ་སོ་སོར་བརྟགས་པ་མ་ཡིན་པས་སྤྱིར་ནད་མེད་པར་བྱ་བའི་ཕྱིར་ནད་ཀྱི་གཉེན་པོ་སྨན་བསྟེན་པ་སྟེ།བརྟགས་ན་ནི་དགེ་མི་དགེར་འགྱུར་རོ།།རྒྱུད་ཞི་གནས་དང་ལྡན་པས་མངོན་པར་བརླན་པས་མི་དགེ་བ་མིན་ལ། ཉོན་མོངས་དགེ་བར་མི་འགྱུར་བས་སོ། །སེམས་སེམས་བྱུང་གི་གང་གིས་རྩེད་མོའི་ཕྱིར་སྤྲུལ་སོགས་ཀྱིས་སྤྲུལ་པ་སྟེ།སེམས་ཅན་ལ་ཕན་དོན་དུ་སྤྲུལ་ན།དགེ་བ་ཡིན་ནོ།།ཉོན་མོངས་ཅན་ནི་མེད་དོ། །ཞེས་བཤད་པས་བསྒོམས་བྱུང་ལ་མི་དགེ་བ་དང་སྒྲིབ་པ་ནི་མེད་དོ། །དེ་རྣམས་ཕྱི་མ་ལས་འབྲས་བུ་བདེ་སྡུག་འབྱིན་པ་དང་། ཉོན་མོངས་དང་སྡུག་བསྔལ་གྱི་གཉེན་པོ་དང་། ཉེས་སྤྱོད་ཀུན་ནས་སློང་བ་གང་ཡང་མིན་པའི་དོན་གྱིས་ལུང་མ་བསྟན་ནོ། །ངེས་ཚིག་ནི། དགེ་མི་དགེར་བརྡ་སྤྲད་དུ་མེད་པའོ།།མཚན་ཉིད་ནི།ཆོས་གང་ཞིག་དགེ་མི་དགེ་གང་ཡང་མིན་པའོ།།བཞི་པ་ནི། དགེ་སོགས་མཚན་ཉིད་པ་ལས་ཡང་གཞན་གྱི་བློ་ངོར་བསྟན་པས་ཀྱང་དགེ་སོགས་སུ་བསྟན་ཏེ། དམ་པའི་ཕ་རོལ་ཏུ་སོན་པ་ནི། ས་ཐོབ་པའམ་དབང་ཐོབ་པའོ། །དེ་རྣམས་ཀྱིས་གདུལ་བྱའི་སེམས་ཅན་ལ་ཕན་གདགས་པའི་ཕྱིར་རྒྱལ་པོར་སྤྲུལ་ནས་དབུ་སྦྱིན་པར་བཏང་སོགས་དགེ་བ་དང་།ཆོམ་རྐུན་ལ་སོགས་སུ་སྤྲུལ་ནས་སེམས་ཅན་གཞན་འཇིགས་པར་བྱ་བའི་ཕྱིར་་་་་མགོ་དང་རྐང་ལག་གཅོད་སོགས་མི་དགེ་བ་དང་། བཟོ་ལ་མཁས་པར་སྟོན་པ་སོགས་ལུང་མ་བསྟན་དུ་སྟོན་པ་སྟེ། སྤྲུལ་པ་བསྟན་པའི་ཡུལ་དུས་དེ་ན་དགེ་མི་དགེ་ལུང་མ་བསྟན་དུ་སྣང་བ་དེ་དག་ཇི་ལྟར་སྣང་བ་དེ་བཞིན་དུ་་་་ཡོངས་སུ་གྲུབ་པ་ནི་གང་ཡང་མེད་དེ། ཐམས་ཅད་ཀྱང་དགེ་བ་ཁོ་ནའོ། །གསུམ་པ་ལ།འདོད་པ།གཟུགས། གཟུགས་མེད་དང་ལྡན་པ་དང་།ཁྱད་པར་259

ཆགས་བྲལ་བསྟན་པ་དང་བཞིའི་དང་པོ་ནི། འདོད་ཆགས་མ་བྲལ་བ་ནི།ཆགས་བྲལ་ཕྱོགས་ཙམ་ཡང་མི་ལྡན་ཞིང་། ཏིང་ངེ་འཛིན་མ་ཐོབ་པ་སྟེ།གཞན་དུ་ན། མི་ལྕོགས་མེད་པ་ཡང་འདོད་ལྡན་དུ་འགྱུར་བས་སོ། །དེའི་དགེ་བ་ཟག་བཅས་དང་མི་དགེ་བ་ཐམས་ཅད་དང་། བསྒྲིབས་མ་བསྒྲིབས་ཀྱི་ལུང་མ་བསྟན་ནི། འདོད་པའི་ཁམས་དང་ལྡན་པ་སྟེ། དེས་བསྡུས་པའི་ངོ་བོ་ནི།འདོད་པ་དང་ལྡན་པའོ། །ཉེར་བསྡོགས་ཀྱི་ཏིང་ངེ་འཛིན་ཐོབ་མ་ཐག་སྤོང་བ་ལ་མངོན་པར་དགེ་བའི་མི་མཐུན་པའི་ཕྱོགས་སུ་གྱུར་པའི་གནས་ངན་་་་ལེན་སྤངས་པའི་ཕྱིར་ཆགས་བྲལ་གྱི་ཕྱོགས་ལྡན་ནོ།།ཕྱིའི་གཟུགས་སོགས་ནི།འདོད་ཆགས་དང་མ་བྲལ་བའི་ལས་ཀྱི་དབང་གིས་གྲུབ་པའི་ཕྱིར་འདོད་་་་་ལྡན་ནོ། །སེམས་ཅན་ཐམས་ཅད་ཀྱི་ལས་ཀྱིས་གྲུབ་ཅེས་པ་ནི། ཁམས་གོང་མའི་རྒྱུ་ལ་ཡང་འདོད་ཆགས་དང་མ་བྲལ་བའི་ལས་ཀྱི་ས་བོན་ཡོད་པ་ལ་་་་་དགོངས་སོ།།དྲི་རོ་དང་དེའི་རྣམ་ཤེས་ཀྱི་ཁམས་བཞི་དང་།དྲི་རོའི་སྐྱེ་མཆེད་གཉིས་ནི། འདོད་ཁམས་ཁོ་ན་ཡིན་ལ། དེ་ལས་གཞན་པའི་ཕུང་ཁམས་སྐྱེ་མཆེད་ཀྱི་ཕྱོགས་གཅིག་གཟུགས་དང་གཟུགས་མེད་མ་གཏོགས་པ་རྣམས་སོ། །འདོད་པའི་འདོད་ཆགས་ཅན་འདོད་ཁམས་ཐམས་ཅད་ཆོས་གསུམ་དུ་་་་་་་བསྟན་ནས་བདག་སོགས་སོ། །གཉིས་པ་ནི། འདོད་ཆགས་དང་བྲལ་བ་ནི། མི་ལྕོགས་པ་མེད་པ་ཡན་ཆད་གཟུང་སྟེ།དེས་འདོད་ཁམས་སེལ་ལོ།།གཟུགས་ལ་འདོད་ཆགས་དང་མ་བྲལ་བ་སྟེ། གཟུགས་མེད་ཀྱི་ཉེར་བསྡོགས་ཙམ་དང་ཟག་མེད་ཀྱི་སེམས་མ་ཐོབ་པ་སྟེ། དེས་གཟུགས་མེད་དང་ཟག་མེད་སེལ་ལོ། །དེའི་དགེ་བ་དང་ལུང་མ་བསྟན་བསྒྲིབས་མ་བསྒྲིབས་ནི། གཟུགས་ལྡན་ནོ། །སྔར་གྱི་ཁམས་བཞི་དང་སྐྱེ་མཆེད་གཉིས་གཟུགས་སུ་གཏན་མ་གཏོགས་ལ།260

བསྡུ་བར་དྲི་རོ་མེད་ཀྱང་དེའི་ཁམས་ཡོད་པར་བཤད་པ་ནི། རྟེན་དེ་ལ་ས་བོན་ཡོད་པ་ལ་དགོངས་ཀྱི། ས་བོན་ནི། ས་འོག་མར་གཏོགས་སོ། །ཕྱོགས་གཅིག་ནི།འདོད་པ་དང་།གཟུགས་མེད་དང་།ཟག་མེད་དོར་བ་སྟེ།གཟུགས་ཀྱི་ཁམས་ན་བཅུ་བཞིའོ། །དྲི་དང་རོ་དང་སྣ་དང་ནི། །ལྕེ་ཡི་རྣམ་ཤེས་ཁམས་མ་གཏོགས། །ཞེས་སོ། །གསུམ་པ་གཟུགས་ལས་ཆགས་བྲལ་གཟུགས་མེད་ཀྱི་ཉེར་བསྡོགས་ཡན་ཆད་དེས་འདོད་པའམ། གཟུགས་མེད་ལ་ཆགས་པ་དང་མ་བྲལ་བ་ནི། ས་དེ་པའི་སྲེད་པས་བཅད་པ་ཡིན་ཏེ། དེས་ཟག་མེད་སེལ་གྱི།དགྲ་བཅོམ་མ་ཐོབ་པས་དེར་འགྱུར་བ་མིན་ནོ། །དེའི་དགེ་བ་དང་ལུང་མ་བསྟན་བསྒྲིབས་མ་བསྒྲིབས། གཟུགས་མེད་ཕུང་པོ་མིང་བཞི་དང་། ཁམས་ཐ་མ་གསུམ་དང་། སྐྱེ་མཆེད་ཐ་མ་གཉིས་ཀྱི་ཕྱོགས་གཅིག་འདོད་པ་དང་གཟུགས་མེད་མ་གཏོགས་པ་སྟེ།གཟུགས་མེད་གཏོགས་པ་ཡིད་དང་ནི།།ཆོས་དང་ཡིད་ཀྱི་རྣམ་ཤེས་ཁམས། །ཞེས་པ་བཞིན་ནོ། །བཞི་པ་ལ། ཆགས་བྲལ་ལྔ་དང་། བཅུར་དབྱེ་བ་གཉིས་ཀྱི་དང་པོ་ལ། སྤང་བྱ་དང་། གཉེན་པོས་དབྱེ་བ་གཉིས་ཀྱི་དང་པོ་ནི། སྔར་བཤད་པའི་ཆགས་བྲལ་ཉིད་ཀྱང་སའི་དབང་དུ་བྱས་ནས་བརྒྱད་པའི་བར་དུ་ཉོན་མོངས་པའི་རྣམ་པ་སྤངས་པས་ཕྱོགས་་་་་སོགས་དང་།དགུ་པའི་ཡང་སྤངས་པའི་ཕྱིར་མཐའ་དག་སོགས་སོ།།ཡང་།དེ་ཉིད་འཇིག་ཚོགས་ཏེ། ཉེ་ཉོན་ཕུང་པོ་ལྔ་ལ་འདོད་ཆགས་དང་བྲལ་བའི་དབང་དུ་བྱས་ན།དང་པོ་ནི།སློབ་པ།གཉིས་པ་ནི།མི་སློབ་པའོ།།གཉིས་པ་ནི།མཐོང་ལམ་གྱི་རྟོགས་སོགས་དང་འཇིག་རྟེན་པའི་ལམ་གྱི་ས་གནོན་སོགས་་དང་།འདས་ལམ་གྱིས་ཉོན་མོངས་ཀྱི་ས་བོན་ལེགས་སོགས་སོ།།དེ་རྣམས་ནི།སྤང་བྱ་སྤངས་པའི་ཆགས་བྲལ་ལོ། །སྤང་ཞེས་པ་གདོན་མི་ཟ་བར་སྤོང་བ་ལ་261

ཡིན་གྱི།འདི་ལ་མི་འཕྲོད་པར་འཛིན་པའི་དོན་གྱིས་ཆགས་བྲལ་ཉིད་བཅུ་སྟེ།མདོར་བསྟན་ནི། ངོ་བོ་ཉིད་ཀྱིས་ས་མི་འཕྲོད་པ་རང་བཞིན་དང་། ལུས་སེམས་ལ་གནོད་པས་དང་། ཁ་ཟས་ཀྱིས་ཉ་བར་བསྟན་པ་དང་། ལོངས་སྤྱོད་འབྱོར་པ་ཕུལ་བྱུང་བས་དང་། ཡོན་ཏན་ལ་རྨོངས་པས་དང་། ཉོན་མོངས་སྤོང་བའི་གཉེན་པོས་དང་། བདེན་བཞི་ཡོངས་སུ་ཤེས་པས་དང་། སྒོམ་ལམ་གྱིས་སྒོམ་སྤང་སྤོང་བས་དང་། དམན་པ་གོང་བཅས་དང་། མཆོག་གོང་མེད་དོ། །རྒྱས་བཤད་ནི། དངོས་པོ་རང་བཞིན་གྱིས་མི་གཙང་བས་སྤྱད་པའི་འོས་མ་ཡིན་པ་དང་། ལུས་སེམས་ལ་གནོད་པའི་སྡུག་སོགས་དང་། གཞན་ལ་མིན་པར་རང་ལ་སྡུག་བསྔལ་གྱི་ཚོར་བ་བསྐྱེད་པའི་གནས་ཏེ། རྒྱུའི་ཆོས་དུག་མཚོན་སོགས་དང་། བསམ་གཏན་གཉིས་པ་བས་རྟོག་དཔྱོད་སོགས་ལ་གང་ཆགས་པ་མི་སྐྱེའི། མི་འཕྲོད་སོགས་སོ། །འཁྲིག་པའི་གདུང་བ་དང་བྲལ་ཞིང་ཚིམས་ནས་འཁྲིག་པ་ལ་གང་སོགས་ཏེ། དེ་ལྟ་བུ་གཞན་ཡང་ངོ་། །སྔོན་དུ་བཏུང་བ་ཚིམས་པས་ཕྱིས་བཏུང་བ་དང་འགྲང་སོགས་སོ། །ལོངས་སྤྱོད་སོགས་གྱ་རྣམ་པ་དང་ཆེས་མཆོག་དང་ལྡན་པའི་རྒྱལ་པོ་ལྟ་བུ་ཐབས་ཆེན་་་ཐོབ་པས་གྲོང་དཔོན་ལྟ་བུ་ཐབས་དམའ་སོགས་སོ། །མྱང་འདས་ལ་ཞི་བར་མི་ཤེས་ཤིང་འཇིག་ཚོགས་ལ་ཆགས་པའི་བྱིས་པ་རྣམས་ཕུང་པོ་ཞི་བའི་མྱང་འདས་སོགས་སོ། །སུན་འབྱིན་པ་སོགས་གཉེན་པོ་བཞི་ལ་བརྟེན་ཏེ། འཇིག་རྟེན་སོགས་སོ། །མཐོང་ལམ་ཐོབ་པས་ཁམས་གསུམ་འདུ་བྱེད་ཀྱི་སྡུག་བསྔལ་དུ་ཤེས་ནས་དེ་ལ་གང་སོགས་སོ། །ས་དགུ་པོའི་རྫས་མཐའ་དག་སྡུད་པས་ས་དང་པོར་ཉོན་མོངས་པ་ཆེ་འབྲིང་དགུའི་རྣམ་པ་གང་ཡིན་པ་དེ། རབ་ཏུ་སྤོང་བའི་མི་མཐུན་པར་འཛིན་པ་སྟེ། དེ་དང་དེའི་གཉེན་པོ་བསྒོམ་པས་སྤོང་262

བ་ཉིད་སོགས་སོ།།འཇིག་རྟེན་པའི་ཆགས་བྲལ་སྲིད་རྩེ་མན་ཆད་ལས་ཆགས་བྲལ་གྱི་གོང་ན་ཉན་ཐོས་ཡོད་ཅིང་། ཉན་ཐོས་ཀྱི་ཉོན་སྒྲིབ་ཀྱི་ཆགས་བྲལ་གྱི་གོང་ན་རང་རྒྱལ་ཡོད། རང་རྒྱལ་གྱི་གཟུང་རྟོག་གི་ཆགས་བྲལ་གྱི་གོང་ན་ཐེག་ཆེན་གྱི་ཡོད་པས་སོ།།སྒྲིབ་གཉིས་སྤངས་པའི་ཆགས་བྲལ་གང་ཡིན་ཏེ།དེ་ནི་སེམས་ཅན་ཐམས་ཅད་ལ་ཕུགས་སུ་ཕན་པ་དང་འཕྲལ་དུ་བདེ་བའི་་་གནས་སམ་གཞི་ཡིན་པའི་ཕྱིར་རོ། །བཞི་པ་ལ། སློབ་མི་སློབ་གཉིས་མིན་གསུམ་གྱི་དང་པོ་ལ། ཁ་ཅིག སོ་སྐྱེ་ནི།བདེན་པ་ཡང་དག་པ་ཇི་ལྟ་བ་བཞིན་མི་ཤེས་ཤིང་ཡང་སློབ་པ་གཏོང་བའི་ཕྱིར་སློབ་པ་མིན་ལ། ཅི་ནས་ཀྱང་སློབ་པ་དེ་ཁོ་ན་སློབ་པ་ཡིན་གྱི།སློབ་པ་འདོར་བ་ནི་མ་ཡིན་པར་དགོངས་ནས་ཞི་བྱེད་བསླབ་པ་ལ་སློབ་ཅིང་བསླབ་པ་ལ་སློབ་པས་ན། དེའི་ཕྱིར་སློབ་པ་ཞེས་བྱའོ།།ཞེས་སོ།།འཕགས་པ་རང་བཞིན་དུ་གནས་པ་ནི།ལམ་དུ་འགྲོ་བ་གནས་པ་བཞིན་བསམ་པའི་སྒོ་ནས་དང་།ཐོབ་པ་དང་རྗེས་སུ་འབྲེལ་བའི་ཕྱིར་རོ།།དེས་ན་འཕགས་པའི་གང་ཟག་བདུན་ནི། ཟག་པ་ཟད་པར་བྱ་བའི་ཕྱིར་བསླབ་པ་གསུམ་ལ་རྟག་ཏུ་སློབ་པས་སློབ་པ་ཡིན་ལ། དགྲ་བཅོམ་ནི། མི་སློབ་པ་ཡིན་ཅིང་། སློབ་ཆོས། མི་སློབ་ཆོས་ཀྱང་ཟག་མེད་ཁོ་ནར་འདོད་དོ། །བསྡུ་བར།གང་ཟག་དེ་དང་མཐུན་ལ།ཆོས་དེ་དག་གིས་འཇིག་རྟེན་ལས་འདས་པ་འདུས་བྱས་དང་།འཇིག་རྟེན་པའི་དགེ་བ་ནི།སློབ་མི་སློབ་ཀྱི་ཆོས་ཡིན་ལ།དེ་གཉིས་ཀ་མ་ཡིན་པའི་ཆོས་ནི། དེ་གཉིས་མ་གཏོགས་པ་སོ་སྐྱེའི་རྒྱུད་དུ་གཏོགས་པ་དང་།དེའི་དབང་གིས་བྱུང་བའི་ཆོས་ཐམས་ཅད་དོ།།ཞེས་འདོད་ལ།འདིར་སློབ་པ་སོགས་གང་ཟག་དྲིས་པ་མིན་གྱི།དེའི་ཆོས་དྲིས་པ་ཡིན་ལ།སློབ་ཆོས་ནི།ཚོགས་བསགས་པ་ཐར་པ་ཆ་མཐུན་ནས་བཟུང་སྟེ།ཐར་པ་མྱང་263

འདས་ཀྱི་ཆེད་ལ་བརྩོན་པའི་དགེ་བ་ཟག་བཅས་ཟག་མེད་ཐམས་ཅད་དོ། །ཕུང་པོ་ལྔ་དང་། སེམས་ཀྱི་ཁམས་བདུན། གཟུགས་སྒྲ་ཆོས་ཏེ། ཁམས་བཅུ་དང་།གཟུགས་སྒྲ་ཡིད་ཆོས་སྐྱེ་མཆེད་བཞིའི་ཕྱོགས་མི་སློབ་ཆོས་དང་།གཉིས་ཀ་མིན་པའི་ཆོས་དོར་བའི་ལྷ་ག་མ་རྣམས་སློབ་ཆོས་སོ། །ཐར་པ་ལ་བརྩོན་པའི་སློབ་ཆོས་ཆོས་གསུམ་དུ་བསྟན་པས་བདག་སོགས་སོ། །དེས་ན་ཐེག་ཆེན་གྱིས་ཚོགས་སྦྱོར་གྱི་སོ་སྐྱེ་ཡང་སློབ་པར་འདོད་དེ།སོ་སོ་སྐྱེ་བོ་སློབ་པའི་རྒྱུད།།ཅེས་གསུངས་པས་སོ། །དེས་ན་ཐེག་ཆེན་ལུགས་ཀྱིས། ཚོགས་ལམ་ནས་རྡོ་རྗེ་ལྟ་བུའི་བར་ལ་གནས་པའི་གང་ཟག་ནི། བསླབ་པ་གསུམ་ལ་སློབ་པར་བྱེད་པས་ན། སློབ་པ། དབྱེ་ན། ཐེག་པའི་དབྱེ་བས་གསུམ་མོ། །གཉིས་པ་ནི། རང་ལུགས་ཀྱི་ཚུལ་ཁྲིམས་དང་། སེམས་དང་། ཤེས་རབ་ཀྱི་བསླ་བ་པ་མཐར་ཕྱིན་ནས་དགྲ་བཅོམ་པར་གྱུར་པའི་དགེ་བ་ཟག་བཅས་ཟག་མེད་གཉིས་ཏེ།ཁམས་བཅུ་དང་། སྐྱེ་མཆེད་བཞི་བཤད་པས་ཟག་བཅས་ཀྱི་དགེ་བ་ཡོད་པར་གྲུབ་སྟེ།ཁམས་བཅོ་ལྔ་རིལ་པོ་ཟག་བཅས་སུ་བཤད་པས་སོ།།བསྡུ་བར།དགྲ་བཅོམ་པའི་འཇིག་རྟེན་པའི་དགེ་བ་ནི། སྲིད་པ་གསུམ་དུ་གཏོགས་པས་འཇིག་རྟེན་པ་ཡིན་ཡང་། ཟག་པའི་བག་ལ་ཉལ་གྲོལ་བས་ཟག་མེད་དུ་བཤད་པ་ནི།རྣམ་གྲངས་ཀྱིས་ཟག་མེད་དེ།འཇིག་རྟེན་པ་ཡིན་པའི་ཕྱིར་རོ།།དེར་ཟག་མེད་འཇིག་རྟེན་པ་བཤད་པ་དང་། འདིར་ཟག་བཅས་ལས་འདས་པར་བཤད་པའི་ཁྱད་པར་ཡང་དེ་ཡིན་ཏེ། འདིར་མཐའ་གཅིག་ཏུ་ཟག་མེད་ལ་དགོངས་ནས་རྗེས་ཐོབ་ཁྱད་པར་ཅན་ཡང་ཟག་མེད་མ་ཡིན་ཡང་འདས་པ་ལ་བརྟེན་ཅིང་། མ་འདྲིས་པའི་དོན་གྱིས་འདས་པར་བཤད་དེ། དེ་རྣམ་གྲངས་ཀྱིས་འདས་པ་ཡིན་ནོ།།ཇི་སྐད་དུ། དེ་ཡང་མ་འདྲིས་པའི་དོན་གྱིས་ནི་264

འཇིག་རྟེན་ལས་འདས་པ་ཡིན་ལ། ཐ་སྙད་ཀྱིས་མཚན་མ་དམིགས་པའི་དོན་གྱིས་འཇིག་རྟེན་པ་ཡིན་པས། དེའི་ཕྱིར་འཇིག་རྟེན་པ་དང་འཇིག་རྟེན་ལས་འདས་པ་ཞེས་བྱའོ། །ཞེས་སོ། །འབྲས་བུ་གཞན་གྱི་དོན་དུ་བསླབ་པར་བྱ་བ་མེད་པས་མི་སློབ་པའོ། །ཕྱོགས་ནི་སློབ་པ་དང་གཉིས་ཀ་མིན་པ་མ་གཏོགས་པའོ། །ཁམས་གསུམ་ལས་གྲོལ་བའི་མི་སློབ་ཆོས་ཆོས་གསུམ་དུ་བསྟན་པས་བདག་ཁམས་གསུམ་ལས་གྲོལ་བར་རོ།།དགྲ་བཅོམ་པ་ནི།མི་སློབ་པ་སྟེ།ཐེག་པའི་དབྱེ་བས་གསུམ་མོ། །གསུམ་པ་ནི། སོ་སྐྱེའི་དགེ་བ་ཐར་ཆ་དང་ངེས་འབྱེད་ཆ་མཐུན་ནི། སློབ་པ་ཡིན་པས། འདིར་མ་གཏོགས་པས་བསོད་ནམས་ཆ་མཐུན་གྱི་དགེ་བ་དང་མི་དགེ་ལུང་མ་བསྟན་ཐམས་ཅད་དང་། སློབ་པའི་ཉོན་མོངས་ཅན་ནི། མི་དགེ་བ་དང་། བསྒྲིབས་ལ་ལུང་མ་བསྟན་དང་། མ་བསྒྲིབས་ལུང་མ་བསྟན་དང་། མི་སློབ་པའི་མ་བསྒྲིབས་ལུང་མ་བསྟན་དང་།འདུས་མ་བྱས་སློབ་ཆོས། མི་སློབ་ཆོས་གཉིས་ཀ་ཡིན་པའོ། །སློབ་ཆོས་ཀྱིས་སློབ་པར་འཇོག་པ་བཞིན་དུ་འདི་གཉིས་མིན་གྱི་གང་ཟག་ཏུ་མི་འཇོག་གིསློབ་མི་སློབ་གཉིས་ཀུའི་ཆོས་དང་མི་ལྡན་པས་འཇོག་ལ།དབྱེ་ན།རིགས་ཡོད་མེད་གཉིས་སོ། །དབང་པོ་ལྔ་དྲི་རོ་རེག་གསུམ་གྱི་ཁམས་སྐྱེ་བརྒྱད་དང་། དེ་ལས་གཞན་པའི་ཕྱོགས་སློབ་ཆོས་མི་སློབ་ཆོས་དོར་བའི་ལྷག་མའོ། །བདག་གྲོལ་བྱེད་ཆོས་དང་།གྲོལ་བར་བྱས་པ་མི་སློབ་ཆོས་མ་ཡིན་པར་རོ།།ལྔ་པ་ལ།མཐོང་སྤང་།སྒོམ་སྤང་།སྤང་བྱ་མིན་པ་གསུམ་གྱི་དང་པོ་ལ།ཁ་ཅིག བཅུ་ནི་སྒོམ་པའི་སྤང་བྱ་ཡིན། །ལྔ་ཡང་ཐ་མ་གསུམ་རྣམ་གསུམ། །ཉོན་མོངས་ཅན་མིན་མཐོང་སྤང་མིན། །ཞེས། ཁམས་གཟུགས་ཅན་བཅུ་དབང་ཤེས་ལྔ་དང་བཅས་པ་སྒོམ་སྤང་ཡིན་ལ། ཁམས་ཐ་མ་གསུམ་གྱི་ཕྱོགས་ཕྲ་རྒྱས་བརྒྱད་ཅུ་265

རྩ་བརྒྱད་དང་། དེ་དང་ལྷན་ཅིག་འབྱུང་བ་དང་། དེ་དག་གི་ཐོབ་པ་རྗེས་འབྲང་དང་བཅས་པ་ནི་མཐོང་སྤང་། ཟག་བཅས་ལྷག་མ་སྒོམ་སྤང་། ཟག་མེད་སྤང་བྱ་མ་ཡིན་པའོ། །ཉོན་མོངས་ཅན་མ་ཡིན་པ་དང་། གཟུགས་དང་།དབང་པོ་ལྔ་ལས་སྐྱེས་པ་རྣམས་མཐོང་སྤང་མིན་ཞེའོ།།བསྡུ་བར་ལྟ་བ་ལྔ།ལྟ་བ་ལ་ཆགས་སྣང་རྒྱལ་གསུམ། དེ་རྣམས་དང་མཚུངས་ལྡན་དང་། མ་འདྲེས་པའི་མ་རིག་པ་དང་ཐེ་ཚོམ་དང་། ངན་སོང་དུ་འགྲོ་བ་དང་མཐུན་པའི་ལས་རྣམས་མཐོང་སྤང་ངོ་། །དགེ་བ་ཟག་བཅས་དང་། མ་བསྒྲིབས་ལུང་མ་བསྟན་ཐམས་ཅད་དང་། མཐོང་སྤང་ལས་གཞན་པའི་ཉོན་མོངས་ཅན་ཐམས་ཅད་སྒོམ་སྤང་དུ་བཞེད་དེ།མདོ་སྡེ་པའི་གྲུབ་མཐར་མངོན་ནོ།།འདིར་ཉོན་མོངས་ཅན་གྱི་ལྟ་བས་ཡང་དག་པའི་ལྟ་བ་སེལ། ཀུན་ཏུ་བཏགས་པས་ལྷན་སྐྱེས་ཀྱི་འཇིག་ལྟ་མཐར་ལྟ་སེལ་ཏེ། སྐྱེས་བུ་དམ་མིན་བསྟེན་པ་དང་། དམ་ཆོས་མིན་པ་ཉན་པ་དང་། ཚུལ་བཞིན་མིན་པའི་ཡིད་བྱེད་ལ་བརྟེན་ནས་བཏགས་པ་ནི། ཀུན་བཏགས་སོ། །རང་བཞིན་གྱིས་བརྗེད་ངས་སོགས་ལ་བརྟེན་ནས་མ་བརྟགས་ཀྱང་འབྱུང་བ་ནི།ལྷན་སྐྱེས་ཏེ།ལྟ་བ་འོག་མ་གསུམ་དང་ཐེ་ཚོམ་ནི།ཀུན་བཏགས་ཁོ་ན་ཡིན་ལ། གཞན་རྣམས་ལ་ཆ་གཉིས་ནའོ། །བདེན་པ་ལ་ཐེ་ཚོམ་དང་།ལྟ་བའི་གནས་ལྟ་བ་དང་ལྷན་ཅིག་འབྱུང་བའི་ཆོས་དང་།དེའི་ས་བོན་ཏེ།ཐེ་ཚོམ་གྱི་གནས་ཀྱང་དེ་དང་འདྲའོ།།ལྟ་བ་ལ་ལོག་ཞུགས་ལྟ་བའི་སྒོ་ནས་ཞུགས་པ་དང་། ལྟ་བ་དམིགས་པའི་ཉོན་མོངས་སོགས་དང་། ལྟ་བས་ཀུན་ནས་བསླངས་པའི་ལུས་ངག་གི་ལས་མི་དགེ་བ་དང་བསྒྲིབས་པ་་་་་་་་་་་གཟུགས་ཅན་དང་།ངན་སོང་བའི་ཕུང་ཁམས་སྐྱེ་མཆེད་ནི།དེར་སྐྱེ་བར་ངེས་པའི་ལས་ཀྱི་ས་བོན་སྤངས་པས་དེའི་སྐྱེ་བ་མི་ལེན་པ་སྟེ། བསྡུ་བར་སོ་སོར་266

བརྟགས་མིན་གྱི་འགོག་པར་གསུངས་ཀྱང་། འདིར་བརྟགས་འགོག་གི་དབང་དུ་བྱས་སོ།།ངན་སོང་བ་ལ་ཐམས་ཅད་ཚང་བས་ན།ཐམས་ཅད་ཅེས་སྨོས་སོ།།ཕྱོགས་གཅིག་ནི།སྒོམ་སྤང་དང་ཟག་མེད་མ་གཏོགས་པའོ།།སྤང་བྱ་དེ་རྣམས་མཐོང་ལམ་ཟག་མེད་ཀྱི་ཕུང་པོའི་སྤང་བྱར་བསྟན་པས་བདག་དེ་རྣམས་ཀྱི་གཉེན་པོ་མཐོང་སོགས་སོ།།གཞུང་འདི་དང་བསྡུ་བར་དགེ་བ་མཐོང་སྤང་མི་སྲིད་པར་བསྟན་ལ། ཕར་ཕྱིན་པ་སྦྱོར་ལམ་དགག་རྟོག་མཐོང་སྤང་དུ་འཆད་དོ། །གཉིས་པ་ནི། མཐོང་ལམ་ཐོབ་པ་དེ་ཡན་ཆད་ཅེས་སྨོས་པས་མཐོང་ལམ་གྱིས་སྒོམ་སྤང་མི་སྤོང་གི དེ་ལས་གོང་མ་སྒོམ་ལམ་གྱི་སྤང་བྱར་བསྟན་པའོ།།མཐོང་སྤང་ལས་ལྡོག་པས་མཐོང་སྤང་སེལ་ལ། ཟག་བཅས་ཀྱིས་ཟག་མེད་སེལ་ཅིང་། སྦྱོར་ལམ་ལ་མ་ཁྱབ་པའི་ལོག་རྟོག་གཅོད་དོ། །ཕྱོགས་གཅིག་ནི།མཐོང་སྤང་དང་ཟག་མེད་མ་གཏོགས་པའོ།།གསུམ་པ་ནི།ཟག་མེད་ནི།ངོ་བོ་ཉིད་ཀྱིས་དག་པའི་ཕྱིར་ངེས་འབྱེད་ཆ་མཐུན་སྲིད་པ་ལ་རྒྱབ་བལྟས་པས་་་་སྤང་བྱ་མིན་ནམ་སྙམ་པ་སེལ་བའི་དོན་དུ་མ་གཏོགས་ཏེ། སྒོམ་སྤང་མིན་པས་སོ།།འདིར།གཞུང་ཁ་ཅིག་ལས།ཕུང་པོ་རྣམས་དང་།ཁམས་བཅུ་དང་།སྐྱེ་མཆེད་བཞི་འབྱུང་ཞིང་། འགྲེལ་པ་ལས། འདས་ལམ་དང་། དེའི་རྗེས་ཐོབ་དང་།མི་སློབ་པའི་ལས་ཀྱི་གཟུགས་སྒྲ་རྣམས་ལ་འཆད་ཅིང་།བསྡུ་བར།སློབ་མི་སློབ་ཀྱི་རྒྱུད་ཀྱི་འཇིག་རྟེན་པ་རྣམས་སྤང་བྱ་མིན་པར་བཤད་མོད་ཀྱི།གཞུང་འདིར་མཐོང་སྤང་མིན་པའི་ཟག་བཅས་ཐམས་ཅད་སྒོམ་སྤང་དུ་་་་་་བཤད་པ་དང་། ཁམས་བཅོ་ལྔ་ལ་ཟག་མེད་མེད་པར་བཤད་པ་དང་གྲུབ་མཐའ་མི་འགྲིག་པས། གཞུང་ཁ་ཅིག་ལས། ཁམས་གསུམ་དང་སྐྱེ་མཆེད་གཉིས་ཞེས་འདོན་པ་གཟུང་སྟེ། ཟག་མེད་ཀྱི་ཕུང་པོ་དང་འདུས་མ་བྱས་ནི།267

སྤང་་བྱ་མིན་པའོ། །མི་སློབ་པའི་ལུས་ངག་གི་གཟུགས་སྒྲ་ཡང་འདུན་པའི་འདོད་ཆགས་དང་བྲལ་བས་སྤང་བྱ་ཡིན་ཏེ།ཟག་བཅས་ཡིན་པས་སོ།།བདག་སྐྱོན་མེད་དུ་གྲུབ་པའམ་གཉེན་པོས་མི་འཇོམས་པའི་རྟག་པར་མངོན་པར་་སོགས་སོ། །དྲུག་པ་ལ། སྤྱི་གཞུང་གཉིས་ཀྱི་དང་པོ་ལ། བྱེ་བྲག་སྨྲ་བའི་ལུགས་དགག རྟེན་འབྲེལ་མདོ་འགྲེལ་གྱི་ལུགས་བསྟན།རྣལ་འབྱོར་སྤྱོད་པའི་ལུགས་བཤད་པ་གསུམ་གྱི་དང་པོ་ནི། སྲིད་པའི་འཁོར་ལོ་ཐོག་མ་མེད། །དེ་ནི་རྟེན་ཅིང་འབྲེལ་འབྱུང་བའི། །ཡན་ལག་བཅུ་གཉིས་ཆ་གསུམ་མོ། །སྔོན་དང་ཕྱི་མཐར་གཉིས་གཉིས་དང་། །བར་དུ་བརྒྱད་ཡོངས་རྫོགས་ལྡན་ལོ། །མ་རིག་ཉོན་མོངས་སྔོན་གནས་སྐབས། །འདུ་བྱེད་དག་ནི་སྔོན་ལས་ཀྱི། །རྣམ་ཤེས་མཚམས་སྦྱོར་ཕུང་པོ་ཡིན། །མིང་དང་གཟུགས་ནི་དེ་ཕན་ཆད། །སྐྱེ་་་་་་་་མཆེད་དྲུག་དོད་ཚུན་ཆད་དོ། །དེ་ནི་གསུམ་འདུས་ཚུན་ཆད་དོ། །རེག་པ་བདེ་སྡུག་ལ་སོགས་ཀྱི།།རྒྱུ་ཤེས་ནུས་པ་ཚུན་ཆད་དོ།།ཚོར་འཁྲིག་ཚུན་ཆད་སྲེད་པ་ནི།།ལོངས་སྤྱོད་འཁྲིག་པ་ཆགས་ཅན་གྱི།།ཉེ་བར་ལེན་པ་ལོངས་སྤྱོད་རྣམས།།ཐོབ་པར་བྱ་ཕྱིར་ཡོངས་རྒྱུག་པ། །དེ་སྲིད་འབྲས་བུ་འབྱུང་འགྱུར་བའི། །ལས་དེ་ཉིད་ནི་སྲིད་པ་ཡིན། །ཉིང་མཚམས་སྦྱོར་བ་སྐྱེ་བ་ཡིན། །ཚོར་བའི་བར་ནི་རྒ་ཤི་ཡིན། །འདི་ནི་གནས་སྐབས་པར་འདོད་ལོ།།གཙོ་བོའི་ཕྱིར་ན་ཡན་ལག་བསྒྲགས། །སྔོན་དང་ཕྱི་མཐའ་བར་དག་ལ།།རྨོངས་པ་རྣམ་པར་བཟློག་ཕྱིར་རོ། །ཞེས་པའི་དོན།ལས་ཉོན་ལས་སྐྱེ་བ།དེ་ལས་ལས་ཉོན།དེ་ལས་སྐྱེ་བ་ཡིན་པས་སྲིད་པ་ལ་ཐོག་མ་མེད་ཀྱང་རྒྱུ་ཟད་པས་མཐའ་ཡོད་ལ། དེ་རྟེན་འབྲེལ་བཅུ་གཉིས་ཏེ། ཚེ་སྔ་མར་སྔ་མ་གཉིས་དང་། ཕྱི་མར་ཕྱི་མ་གཉིས་དང་། ད་ལྟར་ལྷག་མ་བརྒྱད་དེ། འདོད་པའི་སེམས་ཅན་བར་མ་དོར་མི་འཆི་བ་གཅིག་268

ལ་ཐམས་ཅད་ཚང་ངོ་།།ཡན་ལག་བཅུ་གཉིས་ནི།ཚེ་སྔ་མ་ལ་ཉོན་མོངས་པའི་་དང་།ལས་གང་གིས་འདིར་སྨིན་པའི་ཚེ་སྔ་མའི་བསོད་ནམས་ལ་སོགས་པའི་ལས་ཀྱི་དང་། མའི་མངལ་དུ་ཉིང་མཚམས་སྦྱོར་བའི་སྐད་ཅིག་གི་དང་།མཚམས་སྦྱར་ཕན་ཆད་ནས་སྐྱེ་མཆེད་དྲུག་དོད་ཀྱི་བར་གྱི་དང་། དོད་ནས་ཡུལ་དབང་རྣམ་ཤེས་གསུམ་འདུས་ཀྱི་བར་གྱི་དང་། དེ་ནས་ཚོར་བ་གསུམ་གྱི་རྒྱུ་ཡོངས་སུ་གཅོད་མི་ནུས་བར་གྱི་དང་། ནུས་ནས་འཁྲིག་པ་མི་སྤྱོད་བར་གྱི་དང་། དེ་ལས་འདོད་ཡོན་དང་འཁྲིག་པ་སྤྱོད་པའི་སྐབས་སུ་ཡུལ་ཡོངས་སུ་ཚོལ་བ་ལ་ཞུགས་པའི་དང་། ཡུལ་ཐོབ་དོན་དུ་ཚོལ་བ་ལ་ཞུགས་ནས་ཀུན་ཏུ་རྒྱུག་པའི་དང་། རྒྱུག་པ་ན་ཡང་སྲིད་ཀྱི་ལས་གསོག་པའི་དང་། ལས་དེས་ཕྱི་མར་ཉིང་མཚམས་སྦྱོར་བའི་དང་། དེ་ཕན་ཆད་ཚོར་བའི་ཡན་ལག་བཞི་ཡིན་ཏེ། གནས་སྐབས་ཀྱི་ཕུང་པོ་ལྔ་ཞེས་རེ་རེ་ལ་སྦྱར་ཏེ། ཡན་ལག་བཅུ་གཉིས་དང་གྲངས་བཞིན་དུ་སྦྱར་ཏེ། གནས་སྐབས་དེ་དང་དེ་ཡན་ལག་དེ་དང་དེར་ལྷན་ཅིག་སྤྱོད་ཅིང་། དེའི་དབང་གིས་དེ་དག་ཀུན་ཏུ་འབྱུང་བས་དེ་དང་དེ་གཙོ་བོ་ཡིན་པས། དེ་དང་དེའི་ཡན་ལག་ཏུ་བཤད་དེ། རྒྱལ་པོ་གཤེགས་ན་ཞབས་འབྲིང་བ་འབྱུང་བ་བཞིན་ནོ། །རྟེན་འབྲེལ་ལ་ཆགས་པའི་དབང་གིས་སྲོག་གཅོད་པའི་སྐད་ཅིག་ལ་ཐམས་ཅད་ཚང་བ་ནི། དེ་དུས་ཀྱི་རྨོངས་པ་དང་།སེམས་པ་དང་།རྣམ་ཤེས་དང་།དེ་དང་ལྷན་ཅིག་འབྱུང་བའི་ཕུང་པོ་བཞི་དང་། མིང་གཟུགས་ལ་གནས་པའི་དབང་པོ་དང་། སྐྱེ་མཆེད་དྲུག་འདུས་པ་དང་། རེག་པ་ཉམས་མྱོང་དང་། ཆགས་པ་དང་། དེ་དང་མཚུངས་ལྡན་གྱི་ཀུན་ནས་དཀྲིས་པ་དང་། དེས་ཀུན་ནས་བསླངས་པའི་ལུས་ངག་གི་ལས་དང་། ལས་དེ་སྐྱེ་བ་དང་། དེ་སྨིན་ཅིང་ཞིག་པ་རྣམས་ཡན་ལག་269

བཅུ་གཉིས་ཏེ། སྐད་ཅིག་པ་དང་། ཇི་སྐད་དུ། རྟེན་ཅིང་འབྲེལ་བར་འབྱུང་བའི་ཆོས་རྣམས་གང་ཞེ་ན། འདུས་བྱས་ཀྱི་ཆོས་ཐམས་ཅད་དོ། །ཞེས་པ་ལྟར་འབྲེལ་བ་ཅན་དང་། ཕུང་པོ་ལྔའི་གནས་སྐབས་ཚེ་གསུམ་པ་གནས་སྐབས་པ་དང་། དེ་ཉིད་བར་མེད་པར་འབྲེལ་བ་རྒྱུན་ཆགས་པ་སྟེ། བཞི་ལས། འདི་གནས་སྐབས་ཡིན་ཅིང་། སེམས་ཅན་དང་སེམས་ཅན་མ་ཡིན་པར་སྟོན་པ་གཉིས་ལས། དང་པོའི་དབང་དུ་བྱ་བ་ནི། དུས་གསུམ་ལ་རྨོངས་པ་རྣམ་པར་བཟློག་པའི་དོན་ནོ། །ཞེའོ། །དེ་ལ་མདོ་སྡེ་པས། དེ་འདོད་རྒྱལ་དུ་འཆད་ན་ནི་དེར་བས་ལ། མདོ་སྡེའི་དོན་ནི་མ་ཡིན་ཏེ། ཐམས་ཅད་ཕུང་པོ་ལྔ་པ་ཡིན་ན།མིང་གཟུགས་འབའ་ཞིག་ཕུང་པོ་ལྔ་པར་བཤད་པ་དང་འགལ་ཞིང་།མ་རིག་པ་གང་ཞེ་ན།སྔོན་གྱི་མཐའ་མི་ཤེས་པ་དང་།ཞེས་སོགས་དང་འགལ་ཏེ།ངེས་དོན་ཡིན་ནོ། །གཙོ་བོ་ལ་དགོངས་ཏེ། སའི་ཁམས་གང་ཞེ་ན། སྐྲ་དང་སྤུ་དག་གོ །ཞེས་པ་བཞིན་ནོ། །ཞེ་ན། མི་འདྲ་སྟེ། དེར་ས་ཁམས་ཀྱི་སྐྲ་སོགས་སྟོན་པ་མིན་གྱི། སྲ་བ་ཁོ་ནས་ས་ཁམས་སྟོན་ཏེ། དེ་ལས་གཞན་ས་ཁམས་མེད་པའི་ཕྱིར་རོ། །དེ་བཞིན་དུ་འདིར་ཡང་ཡན་ལག་རྣམས་རྫོགས་པར་བསྟན་པ་ཡིན་ནོ།།དེ་དང་འདྲ་ནའང་མ་རིག་པའི་ལྷག་མ་ཡོད་ན་རུང་གི རིགས་ཐ་དད་མ་རིག་པའི་ཡན་ལག་ཏུ་མི་རུང་སྟེ། གནས་སྐབས་དེ་དང་དེ་ན་ཕུང་པོ་ལྔ་ག་ཡོད་ཀྱང་། གང་གིས་ཡོད་མེད་རྗེས་སུ་འགྲོ་ལྡོག་བྱེད་པར་ངེས་པ་དེ་ཉིད་ཡན་ལག་ཡིན་ལ། དགྲ་བཅོམ་ལ་ཕུང་པོ་ལྔ་ཡོད་ཀྱང་། འདུ་བྱེད་དང་། རྣམ་ཤེས་དང་། སྲེད་པ་སོགས་མེད་པའི་ཕྱིར་རོ། །རྣམ་ཤེས་དང་མིང་གཟུགས་ཀྱི་གནས་སྐབས་ལའང་བྱེ་བྲག་མེད་པར་འགྱུར་ཞིང་། འགག་རིམ་ལས་མ་རིག་པ་སོགས་འགག་པ་དེ་ཞིག་པ་ཡིན་ན། རྒྱུ་ཞིག་པས་འབྲས་བུའང་ཞིག་པའི་་270

ཕྱིར་སྐད་ཅིག་འཇིག་པ། རྒྱུ་འཇིག་པ་དང་འབྲས་བུ་སྐྱེ་བ་མཉམ་པ་ལ་གནོད་ཅིང་། སྔོན་གྱི་སྐྱེ་བ་ཞིག་པས་སྐྱེ་བ་ཕྱི་མའང་ཞིག་པའི་ཕྱིར་མི་སྐྱེ་བ་དང་མཉམ་དུ་འདུག་པར་འགྱུར་རོ། །སྤངས་པ་ཡིན་ན། མ་རིག་པ་དང་སྲེད་ལེན་གཅིག་ཅར་སྤངས་ལ། དེ་སྤངས་པས་གཞན་སྤངས་པར་འཇོག་པའི་ཕྱིར་འགག་རིམ་མི་འཐད་དོ། །མ་སྐྱེས་པ་ཡིན་ན། འདས་ད་ལྟར་གྱི་སྐྱེ་བའི་ཡན་ལག་མ་སྐྱེས་པར་མ་རུང་ལ། ཅི་སྟེ་སྐྱེ་བ་འདི་ལ་མ་རིག་པ་མ་སྐྱེས་པས་འདུ་བྱེད་མི་སྐྱེ་ཞིང་། དེ་མ་སྐྱེས་པས་སྐྱེ་བ་གཉིས་པ་ལ་རྣམ་ཤེས་སོགས་མི་སྐྱེ་ཞིང་། དེས་སྐྱེ་བ་གསུམ་པ་ལ་སྐྱེ་བ་སོགས་མི་སྐྱེའོ། །ཞེ་ན། དེ་ལྟར་སྐྱེ་བ་གསུམ་པ་མ་སྐྱེས་པར་འཆད་པ་ནི། དོན་མེད་དེ། འདིས་རྒྱུ་མ་སྐྱེས་པས་ཡང་སྲིད་མི་ལེན་པར་བསྟན་ཟིན་པའི་ཕྱིར་དང་། གཉིས་པ་ལ་སྐྱེ་ན། གསུམ་པ་ལའང་སྐྱེ་བར་ཧ་ཅང་ཐལ་བའི་ཕྱིར་རོ།།ལུགས་ལྡོག་ལ་བརྟེན་པ་ཡིན་ན།སྐྱེ་བ་གསུམ་པ་ལ་རྟོག་ན། སྔར་གྱི་སྐྱོན་དུ་འགྱུར་ལ། གཉིས་པ་ལ་རྟོག་ན། མ་སྐྱེས་པའི་རིམ་པ་མི་རིགས་ཏེ། སྐྱེས་ཟིན་པའི་ཕྱིར་དང་། དགོས་པ་མེད་པའི་ཕྱིར་རོ། །དུམ་བུ་གསུམ་མ་བསྟན་ཡང་ལས་ཉོན་ལས་སྐྱེ་བ་འབྱུང་བར་ཤེས་ནས་ཐོག་མཐའ་བར་གསུམ་ལ་རྨོངས་པ་བཟློག་གོ །ཡང་། བཅུ་གཉིས་པོའི་རྒྱུར་གྱུར་པ་ནི།རྟེན་ཅིང་འབྲེལ་འབྱུང་ཡིན་ལ། འབྲས་བུར་གྱུར་པ་ནི། རྟེན་ཅིང་འབྲེལ་འབྱུང་ཡིན་པས་ལྟོས་ནས་གཉིས་ཀུར་གྲུབ་ཅིང་རྣམ་གཞག་སོ་་སོའོ། །ཞེ་ན། རྟེན་ཅིང་འབྲེལ་འབྱུང་ལས་གཞན་དུ་རྟེན་ཅིང་འབྲེལ་འབྱུང་མེད་དེ། བཏགས་ཡོད་ཡིན་པས་སོ། ། ཡང་ཁ་ཅིག རྟེན་ཅིང་འབྲེལ་འབྱུང་དང་བྱུང་ལ་མུ་བཞི་སྟེ། དང་པོ་ཆོས་མ་འོངས་པ། གཉིས་པ་དགྲ་བཅོམ་ཐ་མའི་ཆོས་འདས་ད་ལྟར། གསུམ་པ་དེ་ལས་གཞན་པའི་ཆོས་འདས་ད་ལྟར།271

བཞི་པ་འདུས་མ་བྱས་སོ། །ཞེ་ན། མ་འོངས་པ་རྣམས་རྟེན་ཅིང་འབྲེལ་འབྱུང་མ་ཡིན་ན། རྟེན་ཅིང་འབྲེལ་བར་འབྱུང་བ་གང་ཞེ་ན། འདི་ཡོད་པ་ལས་འདི་འབྱུང་ཞེས་སོགས་དང་། རྟེན་ཅིང་འབྲེལ་ཏེ་འབྱུང་བའི་ཆོས་གང་ཞེ་ན། མ་རིག་པ་ནས་རྒ་ཤིའི་བར་དག་ཡིན་ནོ། །ཞེས་པ་དང་འགལ་ཞིང་། སྐྱེ་རྒ་མ་འོངས་པའི་ཡན་ལག་ཏུ་བཞག་པའང་ཉམས་སོ། །དེས་ན་རྟེན་ཅིང་འབྲེལ་འབྱུང་ནི། བྱུང་བའི་ཆོས་རྣམས་ཀྱི་སྤྱི་མཚན་ཡིན་ཏེ། མ་བྱུང་བ་ལས་འབྱུང་བའོ། །དེའི་རྣམ་པར་དབྱེ་བ་རྟེན་ཅིང་འབྲེལ་ཏེ་བྱུང་བ་ནི། སྤྱི་མཚན་ལས་གཞན་དུ་མེད་པའི་ཕྱིར་རྟེན་ཅིང་འབྲེལ་འབྱུང་ཡིན་པས་དོན་གཅིག་གོ །ཁ་ཅིག དེ་རྣམས་བྱུང་ཡང་རུང་།མ་བྱུང་ཡང་རུང་།ཆོས་ཉིད་འདི་ནི་གནས་པ་ཁོ་ནའོ། །ཞེས་པས། རྟེན་འབྲེལ་འདུས་མ་བྱས་སོ། །ཞེ་ན། དེ་དངོས་པོ་གཞན་རྟག་པ་ཞིག་ཏུ་འདོད་ན། འབྱུང་བ་འདུས་བྱས་ཀྱི་མཚན་ཉིད་ཡིན་ལ། རྟག་པ་དེར་མི་རུང་ཞིང་། འབྱུང་བ་ནི། སྐྱེ་བ་ཡིན་ལ། དེས་འདུས་བྱས་ཡིན་ན་མ་རིག་སོགས་དང་མ་འབྲེལ་བར་འགྱུར་ཞིང་། རྟག་ན། རྟེན་ཅིང་འབྲེལ་བར་འབྱུང་བ་ཞེས་པའི་ཚིག་གི་དོན་ཀྱང་ནུས་པ་མེད་པར་འགྱུར་རོ། །ཅི་སྟེ་མ་རིག་སོགས་ལ་བརྟེན་ནས་འདུ་བྱེད་སོགས་ཀུན་འབྱུང་གི མ་བརྟེན་པའམ་གཞན་ལ་བརྟེན་ནས་ནམ་ཡང་མི་འབྱུང་བ་ལ་དེར་འདོད་ན་ནི་སྐྱོན་མེད་དོ། །གཉིས་པ་ལ། ཚིག་དོན་དང་། ངེས་པའི་ཚིག་དང་། ཡན་ལག་དངོས་དང་གསུམ་གྱི་དང་པོ་ནི། རྟེན་ཅིང་འབྲེལ་བ་ནི། ཕྲད་པའི་དོན་ནོ། །ཨི་ཏི་འགྲོ་བའི་དོན། ཉེར་སྒྱུར་གྱི་དབང་གིས་བྱིངས་ཀྱི་དོན་བསྒྱུར་བའི་ཕྱིར་ཕྲད་ནས་ཀྱི་དོན་ནི། རྟེན་ཅིང་འབྲེལ་བའི་དོན་ནོ། །པ་ད་ནེ། ཡོད་པའི་དོན་ནོ། །སམ་དང་ཨུད་གོང་ན་ཡོད་ན། འབྱུང་བའི་དོན་དུ་འགྱུར་བས་ཕྲད་དམ་ཕྲད་ནས་272

སོགས་ཀྱི་སྐལ་མཉམ་གྱི་རྒྱུར་བྱེད་པ་མི་རིགས་ཏེ།བག་ཆགས་མེད་ན།འདས་ནས་རིང་དུ་ལོན་པས་སྐྱེད་མི་ནུས་སོ། །དེས་ན་འདིར་སྔོན་ཏེ། སྔར་དགེ་མི་དགེ་ལུང་མ་བསྟན་གྱི་ཆོས་བསྒོམས་པ་སྟེ། གོམས་པར་བྱས་པས་དེ་དག་གིས་ས་བོན་ཡོངས་སུ་གསོས་པ་རྣམས་ཕྱི་མའི་མཐར་ཏེ། མ་འོངས་པའི་དུས་ན་ས་བོན་དེའི་རྒྱུ་ལས་བྱུང་བ་རྣམས་གོང་ནས་གོང་དུ་སྟེ། རིགས་འདྲ་སྔ་མས་ཕྱི་མ་ཤིན་ཏུ་རྒྱས་པ་དང་མཆོག་ཏུ་རྒྱས་པ་ནི། སྐྱེས་ཐོབ་དང་སྦྱོར་བྱུང་ངམ་མཉམ་པ་དང་། ཁྱད་པར་ཅན་ནམ། དབང་པོ་དང་རྒྱུས་རྒྱས་པ་ལ་དགོངས་པའོ། །དེས་ན་རིགས་འདྲ་སྔ་མས་ཕྱི་མ་རྒྱས་པར་བྱེད་པ་སྟེ། མངོན་གྱུར་སྔ་མས་ཕྱི་མ་བསྐྱེད་པ་རྣམས་དང་། རྒྱུ་མཐུན་གྱི་བག་ཆགས་ལས་རིགས་འདྲ་ཕྱི་མ་འགྲུབ་པ་རྣམས་སྐལ་མཉམ་གྱི་རྒྱུའོ། །ལྔ་པ་ལ། ཀུན་འགྲོ་ཞེས་བྱ་ཉོན་མོངས་ཅན། །རྣམས་ཀྱིས་རང་ས་ཀུན་འགྲོ་ལྔ། །ཞེས་པའི་དོན། སྡུག་ཀུན་མཐོང་སྤང་ལྟ་བ་བདུན་དང་། ཐེ་ཚོམ་གཉིས་དང་། འདྲེས་མ་འདྲེས་ཀྱི་མ་རིག་པ་གཉིས་ཏེ།བཅུ་གཅིག་ནི།རང་གི་ཁམས་མཐའ་དག་ལ་དམིགས་པས་སྐལ་བ་མཉམ་པའི་ཁམས་ཀུན་འགྲོ་ཡིན་ལ། འཇིག་ལྟ་མཐར་ལྟ་མ་གཏོགས་པ་དགུ་ནི། ཁམས་གཞན་ལའང་དམིགས་པས་སྐལ་བ་མི་མཉམ་པའི་ཁམས་ཀུན་འགྲོ་ཡིན་ལ། དེ་དག་དང་ལྷན་ཅིག་འབྱུང་བའི་ཆོས་རྣམས་ཏེ། ཐོབ་པ་ནི། འབྲས་བུ་དུ་མའི་ཕྱིར་མ་གཏོགས་སོ། །སྡུག་བསྔལ་རྒྱུ་མཐོང་སྤང་བྱ་བ། །ལྟ་དང་དེ་བཞིན་ཐེ་ཚོམ་དང་། །གང་དེ་ལྷན་ཅིག་མ་འདྲེས་པའི། །མ་རིག་གང་ཡིན་ཀུན་ཏུ་འགྲོ།།དེ་དག་ལས་དགུ་གོང་དུ་དམིགས།།ལྟ་བ་གཉིས་པོ་མ་གཏོགས་སོ།།དེ་དག་དང་ནི་ལྷན་ཅིག་གང་།།འབྱུང་དེའང་ཀུན་འགྲོ་ཐོབ་མ་གཏོགས།།ཞེས་སོ།།ཀུན་འགྲོའི་ཆོས་སྔར་སྐྱེས་པ་རྣམས་རང་སའི་ཉོན་མོངས་305

ཅན་གྱི་ཆོས་ཕྱི་མ་རྣམས་ཀྱི་ཐུན་མོང་གི་རྒྱུ་ཡིན་པས།ཀུན་འགྲོའི་རྒྱུ་སྟེ།དེ་ནི་རིས་གཞན་སྡུག་བསྔལ་མཐོང་སྤང་གིས་ཀུན་འབྱུང་། འགོག་པ། ལམ་མཐོང་སྤང་དང་།སྒོམ་སྤང་གིའང་རྒྱུ་བྱེད། ཀུན་འབྱུང་མཐོང་སྤང་གིས་སྡུག་བསྔལ་དང་། འགོག་པ་མཐོང་སྤང་དང་།ལམ་མཐོང་སྤང་དང་།སྒོམ་སྤང་གིའང་རྒྱུ་བྱེད་དེ། ཉོན་མོངས་པ་ཐམས་ཅད་འཇིག་ཚོགས་ལ་ལྟ་བའི་རྩ་བ་ཅན་ཡིན་ནོ།།ཞེས་སོ།།འདིར་ནི། ཉོན་མོངས་ཅན་གྱི་ཆོས་གང་སོགས་གང་རུང་གོམས་པར་བྱས་པས་ཞེ་སྡང་ལ་སོགས་པའི་ཉོན་མོངས་གང་རུང་ཕྱི་མའི་རྒྱུན་་་་་་་འཕེལ་བར་རྒྱས་ཤིང་དམ་དུ་འཆིང་བས་བརྟན་པར་བྱེད་པ་སྟེ། དེས་ཐར་པ་མྱང་འདས་ཀྱི་རྒྱུད་དང་ཐག་བསྲིང་ཞིང་བར་དུ་གཅོད་པའི་ཕྱིར་རོ། །སྔ་མ་ཆོས་གསུམ་ག་ལ་ཡོད་ཅིང་རིགས་འདྲ་རྒྱས་པར་བྱེད་ལ། འདི་དེ་ལས་ཕྱེ་བ་ཡིན་ཡང་ཉོན་མོངས་ཅན་ཉིད་ཡོད་ཅིང་རིགས་གཞན་ཡང་རྒྱས་པར་བྱེད་་པས་ཐ་དད་དུ་བཞག་གོ །དྲུག་པ་ནི། རྣམ་སྨིན་གྱི་ལུས་ཏེ། ཕུང་པོ་ཡོངས་སུ་འཛིན་པའི་ཕྱིར་ཏེ། འཕེན་པའམ་འགྲུབ་པའི་རྒྱུར་གྱུར་པ་མི་དགེ་བ་དང་དགེ་བ་ཟག་བཅས་ཏེ།ལུང་མ་བསྟན་གྱིས་རྣམ་སྨིན་མི་འགྲུབ་སྟེ།སྟོབས་ཆུང་བའི་ཕྱིར། ས་བོན་རུལ་བ་བཞིན། དགེ་བ་ཟག་མེད་སྲེད་པས་མ་བརླན་པའི་ཕྱིར་སྐྱེ་བ་དང་མི་མཐུན་པས་འཕེན་མི་ནུས་ཏེ། ས་བོན་རླན་མེད་བཞིན། རྒྱུ་ཐ་མ་གསུམ་ཀུན་གཞིའི་ས་བོན་ལ་འཇོག་པར་བཤད་དོ། །དེ་ལ་བྱེ་བྲག་སྨྲ་བས། རྒྱུ་དང་པོ་དུས་ཐམས་ཅད་པ་དང་། དུས་དང་བྲལ་བ། ཀུན་འགྲོ་སྐལ་མཉམ་འདས་ད་ལྟར། གཞན་གསུམ་ནི། དུས་གསུམ་པ་ཡིན་ལ། དེ་དག་གི་འབྲས་བུ་ནི།འདུས་བྱས་དང་སོ་སོར་བརྟགས་འགོག་ཡིན་ནོ།།འདུས་མ་བྱས་ནི།བྱེད་རྒྱུ་ཡིན་ཡང་དེ་ལ་འབྲས་བུ་མི་སྲིད།བྲལ་འབྲས་ཡིན་ཡང་དེ་ལ་རྒྱུ་མི་306

སྲིད་ཟེར་རོ། །མདོ་སྡེ་པ་ནི། འདུས་མ་བྱས་རྒྱུར་མ་གསུངས་ཤིང་། རྣམ་ཤེས་སྐྱེད་པའི་རྒྱུ་རྐྱེན་གང་ཡིན་མི་རྟག་པར་གསུངས་པ་དང་འགལ་ལོ། །སྐྱེད་པ་ཞེས་བཀར་བའི་ཕྱིར་དམིགས་རྐྱེན་དུ་མི་འགལ་ཏེ། དམིགས་རྐྱེན་དུ་གསུངས་ཀྱི། སྐྱེད་པའམ་མི་སྒྲིབ་པའི་རྒྱུར་མ་གསུངས་སོ། །རྒྱུ་དེ་དག་གིས་འབྲས་བུ་ལྔ་བྱེད་ཚུལ་ནི།རྣམ་སྨིན་གྱི་རྒྱུ་ལས་སྐྱེས་པ་ནི།རྣམ་སྨིན་གྱི་འབྲས་བུའོ།།བྱེད་རྒྱུའི་འབྲས་བུ་ནི།བདག་འབྲས།སྐལ་མཉམ།ཀུན་འགྲོའི་འབྲས་བུ།རྒྱུ་དང་འདྲ་བ་ནི། རྒྱུ་མཐུན་གྱི་འབྲས་བུ། ལྷན་ཅིག་འབྱུང་བ་དང་མཚུངས་ལྡན་གྱི་རྒྱུའི་འབྲས་བུ་གང་གི་སྟོབས་ཀྱིས་གང་སྐྱེ་བའི་འབྲས་བུ་སྟེ། སྨན་བྱ་རོག་རྐང་བཞིན་སྐྱེས་བུ་བྱེད་པ་དང་འདྲ་བའི་འབྲས་བུའོ། །བྲལ་འབྲས་ནི།ཤེས་རབ་ཀྱིས་སྤང་བྱ་ཟད་པར་བྱས་པའོ་ཞེས། རྣམ་སྨིན་འབྲས་བུ་ཐ་མའི་ཡིན། །བདག་པོའི་འབྲས་བུ་དང་པོའི་ཡིན། །རྒྱུ་མཐུན་སྐལ་མཉམ་ཀུན་འགྲོ་ཡི།།སྐྱེས་བུ་པ་ནི་གཉིས་ཀྱི་ཡིན།།ཞེས་དང་།རྒྱུ་མཐུན་རྒྱུ་དང་འདྲ་བའོ།།བྲལ་བ་བློ་ཡིས་ཟད་པའོ།།གང་གི་སྟོབས་ཀྱིས་གང་སྐྱེ་བའི།།འབྲས་དེ་སྐྱེས་བུ་བྱེད་ལས་སྐྱེ། །ཞེས་སོ། །བསྡུ་བར་ནི། གནས་གསུམ་མངོན་དུ་གྱུར་པ་དང་། དྲོད་གཤེར་ཉེ་བར་གནས་པ་དང་། སྒོ་ངའི་སྦུབས་ཆགས་པ་དང་། མིག་དང་གཟུགས་སོགས་དང་། མཚུངས་ལྡན་གྱི་རྒྱུ་དང་། སྐྱེས་བུ་དམ་མིན་དང་དམ་པ་བསྟེན་སོགས་ཆོས་གསུམ་གསུམ་རྣམས་ཀྱི་འབྲས་བུ་ནི། བདག་འབྲས།དགེ་ཉོན་དང་ཡང་ལོག་གི་རྩོལ་བས་ཚེ་འདི་ལ་བདེ་སྡུག་ཏུ་གྱུར་པ་ནི། སྐྱེས་བུ་བྱེད་འབྲས། འཇིག་རྟེན་པའི་ཆགས་བྲལ་གྱི་ལམ་འབྲས་བུ་ནི། དབང་འབྲས་དང་།བྲལ་འབྲས་ཏེ།གཏན་དུ་བྲལ་བ་ནི་མ་ཡིན་ནོ།།འདས་ལམ་གྱིས་སྤངས་པ་ནི།གཏན་དུ་བྲལ་འབྲས་སོ།།གཞན་གཉིས་འདྲའོ།།དེ་ལ་ཆོས་གང་307

ཞིག་རྒྱུ་དུ་ལས་སྐྱེ་ཚུལ་ནི། ཉོན་མོངས་ཅན་དང་རྣམ་སྨིན་སྐྱེས། །ལྷག་དང་དང་པོ་འཕགས་རིམ་བཞིན། །རྣམ་སྨིན་ཀུན་འགྲོ་དེ་གཉིས་དང་། །སྐལ་མཉམ་མ་གཏོགས་ལྷག་ལས་སྐྱེས། །སེམས་དང་སེམས་ལས་བྱུང་བ་ཡིན། །མཚུངས་ལྡན་མ་གཏོགས་གཞན་དེ་བཞིན། །ཞེས་སེམས་སེམས་བྱུང་ཉོན་མོངས་ཅན་རྣམས་ནི། རྣམ་སྨིན་གྱི་རྒྱུ་ལས་མི་སྐྱེ་སྟེ། དེ་རྣམ་སྨིན་གྱི་ངོ་བོ་མ་ཡིན་པས་སོ། །གཞན་ལྔ་ལས་སྐྱེ་སྟེ། རང་མ་གཏོགས་པའི་ཆོས་ཐམས་ཅད་བྱེད་རྒྱུ་ཡིན། སེམས་སེམས་བྱུང་ནི། ལྷན་ཅིག་འབྱུང་རྒྱུ་ཡིན། རིས་འདྲ་སྔ་མ་སྐལ་མཉམ་གྱི་རྒྱུ་ཡིན། འཇིག་ལྟ་སོགས་སྔ་མ་ཀུན་འགྲོའི་རྒྱུ་ཡིན་ལ། དེ་རྣམས་ལས་སྐྱེ་བའི་ཕྱིར་རོ། །རྣམ་སྨིན་ལས་སྐྱེས་པ་རྣམས། ཀུན་འགྲོའི་རྒྱུ་མ་གཏོགས་པ་ལྔ་ལས་སྐྱེ་སྟེ། རྣམ་སྨིན་ཡིན་པས་རྣམ་སྨིན་གྱི་རྒྱུ་ལས་སྐྱེས།གཞན་འདྲ།ཀུན་འགྲོའི་རྒྱུ་ལས་མི་སྐྱེ་སྟེ།ཉོན་མོངས་ཅན་མིན་པས་སོ།།རྣམ་སྨིན་མིན་པའི་མ་བསྒྲིབས་ལུང་མ་བསྟན། ཟག་མེད་དང་པོ་མ་གཏོགས་པའི་དགེ་བ་རྣམས། རྣམ་སྨིན་ཀུན་འགྲོ་མ་གཏོགས་པ་བཞི་ལས་སྐྱེའོ། །ཟག་མེད་དང་པོ་ནི།སྐལ་མཉམ་ལས་མི་སྐྱེ་སྟེ།ལམ་གྱི་སྔོན་མ་བསྐྱེད་པའི་ཕྱིར་ཏེ།ཆོས་མཆོག་ནི། རིས་མི་མཐུན་པའི་ཕྱིར་དེའི་སྐལ་མཉམ་མིན་ནོ། །རྣམ་སྨིན་ཀུན་འགྲོ་ལས་མི་སྐྱེ་བ་སྔར་བཞིན། ལྷག་མ་གསུམ་ལས་སྐྱེའོ། །སེམས་དང་མི་ལྡན་པ་དང་གཟུགས་ཅན་རྣམས་མཚུངས་ལྡན་གྱི་རྒྱུ་ལས་མི་སྐྱེ་སྟེ། དམིགས་རྣམ་མེད་པས་སོ། །དེ་ལས་གཞན་སྔར་དང་འདྲ་སྟེ། ཉོན་མོངས་ཅན་རྣམས། རྣམ་སྨིན། མཚུངས་ལྡན་མ་གཏོགས་པ་བཞི། ཟག་མེད་དང་པོ་ནི། རྣམ་སྨིན།མཚུངས་ལྡན། སྐལ་མཉམ། ཀུན་འགྲོ་མ་གཏོགས་པ་གཉིས། དེ་རྣམས་ལས་གཞན་རྣམས། རྣམ་སྨིན། ཀུན་འགྲོ། མཚུངས་ལྡན་མ་གཏོགས་པ་གསུམ་ལས་308

སྐྱེའོ་ཞེས་ཟེར་རོ། །གཉིས་པ་ནི། རྒྱུན་མི་འཆད་ཅེས་སོགས་ལ་འགྲེལ་པར་སེམས་མེད་པའི་སྙོམས་པར་འཇུག་པའི་སེམས་ནི། ལྡང་བའི་སེམས་ཀྱི་དེ་མ་ཐག་རྐྱེན་དུ་བྱས་པ་ནི། བྱེ་བྲག་སྨྲ་བའི་གྲུབ་པའི་མཐའ་སྟེ། མདོ་སྡེ་པས་བཀག་ཟིན་པའི་ཕྱིར་འདིར་མི་འདོད་དོ།།རྒྱུན་འཆད་པ་དགྲ་བཅོམ་ཐ་མའི་ཤེས་པས་དེ་མ་ཐག་རྐྱེན་མི་བྱེད་ཀྱི།རྒྱུན་མི་འཆད་པར་བར་ཆད་མེད་པ་སྟེ།བར་དུ་རིག་པ་གཞན་ནམ་སེམས་མེད་པའི་གནས་སྐབས་ཀྱི་བར་ཆད་མེད་པར་དགེ་བ་ལས་དགེ་བ་སོགས་ངོ་བོ་མཐུན་པ། འདོད་སེམས་ལས་འདོད་སེམས་སོགས་ཁམས་མཐུན། ཟག་བཅས་ལས་ཟག་བཅས་སོགས་ཆོས་མཐུན་པ་དང་།དགེ་བ་ལས་མི་དགེ་བ་སོགས།འདོད་སེམས་ལས་གོང་སེམས་སོགས།ཟག་བཅས་ལས་ཟག་མེད་སོགས་མི་མཐུན་པ་ལས་འབྱུང་བ་སྟེ།དེས་ཁ་ཅིགརིགས་འདྲ་ཁོ་ན་རིགས་མི་འདྲས་བར་ཆོད་ཀྱང་དེ་མ་ཐག་རྐྱེན་དུ་འདོད་པ་སེལ། སེམས་སེམས་བྱུང་ཞེས་པས་སྙོམས་འཇུག་གཉིས་བེམ་པོ་ཡིན་ཡང་དེ་མ་ཐག་རྐྱེན་ལས་སྐྱེ་བར་འདོད་པ་སེལ། དེ་མ་ཐག་པ་ཞེས་པས་སྔ་མ་འགགས་མ་ཐག་གི་མཇུག་ཏུ་ཕྱི་མ་འབྱུང་བ་སྟེ། དེས་བརྒྱུད་པ་དང་དུས་མཉམ་པ་སེལ།ཇི་སྐད་དུ།སེམས་དང་སེམས་ལས་བྱུང་བའི་ཆོས་གང་དག་གི་མཇུག་ཐོགས་སུ་སེམས་དང་སེམས་ལས་བྱུང་བའི་ཆོས་གང་དག་འབྱུང་བ་་དེ་དག་ནི། དེ་དག་གི་མཚུངས་པ་དེ་མ་ཐག་པའི་རྐྱེན་ཅེས་བྱའོ། །ཞེས་སོ། །སེམས་དང་སེམས་བྱུང་སྐྱེས་པ་རྣམས། །ཐ་མ་མིན་མཚུངས་དེ་མ་ཐག །ཅེས་དགྲ་བཅོམ་ཐ་མའི་མ་གཏོགས་པའི་སེམས་སེམས་བྱུང་སྐྱེས་པ་རྣམས་རྫས་་མཉམ་པས་མཚུངས་པ་ཡང་ཡིན་ལ། དེ་མ་ཐག་པ་ཡང་ཡིན་གྱི། མ་འོངས་པ་རྣམས་ནི། སྔ་ཕྱི་མེད་པར་འཆོལ་བའི་ཕྱིར་མ་ཡིན་ནོ་ཞེས་པ་འདིར་མི་309

འདོད་དོ། །ཀུན་གཞི་གཅིག་གིས་རྣམ་ཤེས་དུ་མའི་དེ་མ་ཐག་རྐྱེན་བྱེད་པར་བཤད་པས་རྫས་མི་མཚུངས་པས་སོ། །ཚོགས་གཅིག་པ་ནི། ཐམས་ཅད་རེ་རེ་ནས་འབྱུང་བར་རམ།ཚོགས་ཕྱི་མའི་རྐྱེན་དུ་མཚུངས་པ་ཡང་ཡིན་ལ།བར་མ་ཆོད་པས་དེ་མ་ཐག་པ་ཡང་ཡིན་ཞིང་། ཁྱད་པར་བྱེད་པས་རྐྱེན་ཏེ། མཚན་ཉིད་ནི། མཚུངས་ལྡན་གང་ཞིག རང་འགགས་མ་ཐག་པའི་མཚུངས་ལྡན་གཞན་སྐྱེད་བྱེད་དེ། དེས་གོ་སྐབས་མ་བྱིན་ན། གང་ཡང་མི་འབྱུང་བས་སོ། །རྣམ་ཤེས་གང་གིས་མངོན་དུ་གྱུར་ན།གཞན་སྐྱེ་བའི་གེགས་བྱེད་ལ།འགག་ན་སྐབས་འབྱེད་པས་སྐྱེ་བ་དང་མཐུན་པར་འགྱུར་བ་མཚན་ཉིད་དུ་འདོད་པ་མ་འཐད་དེ།ཀུན་གཞིས་དུ་མའི་དེ་མ་ཐག་རྐྱེན་བྱེད་པས་སོ།།སེམས་གང་གི་རྗེས་སུ་གང་འབྱུང་ཚུལ་ལ། འགྲེལ་པར་སྟོབས་བཅུས་སེམས་འབྱུང་བར་བཤད་དེ། འདྲིས་འདུན་སྦྱོར་སྙོམས་འཕེན་པའི་སྟོབས། །རྒྱུ་ཡུལ་དྲན་ཡིད་ཉིང་མཚམས་སྦྱོར། །དེ་ལ་འདྲིས་པའི་སྟོབས་ཆུང་ངུ་ནི། བསམ་གཏན་དང་གཟུགས་མེད་ལ་རིམ་གྱིས་འཇུག་པ་ན། སྙོམས་པར་འཇུག་གནས་ལྡང་བའི་རྒྱུ་མི་མངོན་པས་སོ། །འབྲིང་ནི། གཅིག་གིས་བར་དུ་གཅོད་པའི་ཚུལ་གྱིས་ཐོད་རྒལ་དུ་འཇུག་པ་ན། མངོན་པར་ལེགས་པར་མ་འདྲིས་པས་སོ། །ཆེན་པོ་ནི། ཇི་ལྟར་འདོད་པའམ།ཐོད་རྒལ་དུ་ཞུགས་ན་ལུགས་འབྱུང་ལུགས་ལྡོག་ཏུ་འཇུག་པ་ན་ལེགས་པར་འདྲིས་པའི་ཕྱིར་རོ། །འདུན་པའི་སྟོབས་ནི། བསམ་གཏན་གཉིས་པ་ཐོབ་པ་དང་པོ་ལ་ཞུགས་ནས་ཇི་ལྟར་འདོད་པ་བཞིན་ ་་་་་་་གཉིས་པའི་སེམས་སམ་འདོད་པའི་དགེ་བ་དང་། མ་བསྒྲིབས་ལུང་མ་བསྟན་གྱི་སེམས་ལས་ལྡང་བ་ལྟ་བུའོ། །སྦྱོར་སྟོབས་ནི། འདོད་པའི་དགེ་སེམས་ཀྱི་མཇུག་ཏུ་གཟུགས་ཀྱི་སེམས་མི་ལྕོགས་པ་མེད། དེའི་མཇུག་ཏུ་དང་པོའི་310

དངོས་གཞི། དེའི་མཇུག་ཏུ་གཉིས་པའི་ཉེར་བསྡོགས་སོགས་སྲིད་རྩེའི་བར་དུ་འབྱུང་ངོ་། །སྙོམས་འཇུག་གི་སྟོབས་ནི། དག་པ་ལ་ཞུགས་པའི་སེམས་རེས་འགའ་དག་པ་བ་ཉིད་བསྐྱེད་ལ། རེས་འགའ་ཉོན་མོངས་ཅན་ནོ། །འཕེན་སྟོབས་ནི། ཏིང་ངེ་འཛིན་ལས་ལངས་ནས་རྒྱུ་བ་ན། མཉམ་པར་བཞག་མ་བཞག་གི་སེམས་འདྲེས་མར་འབྱུང་ངོ་། །རྒྱུ་སྟོབས་ནི། ཉམས་འགྱུར་གྱི་སྒྲིབ་པ་སྔོན་བསགས་པ་ལས་ས་འོག་མའི་ཉོན་མོངས་སྐྱེ་བའོ། །ཡུལ་སྟོབས་ནི།ཆགས་སོགས་འབྱུང་བ་དང་མཐུན་པའི་ཡུལ་སྡུག་པ་སོགས་སྣང་བའོ། །དྲན་པའི་སྟོབས་ནི། དྲན་པས་འདས་པའི་ཡུལ་ལ་འཕྲོ་བས་ཉོན་མོངས་འབྱུང་བའོ། །ཡིད་ལ་བྱེད་པའི་སྟོབས་ནི། དཔྱོད་པའི་ཡིད་ལ་བྱེད་པས་སྡུག་པའི་མཚན་མ་སོགས་ཡིད་ལ་བྱས་པ་ལས་ཉོན་མོངས་འབྱུང་བའོ། །ཉིང་མཚམས་སྦྱོར་བའི་སྟོབས་ནི། འཆི་སེམས་གང་དུ་སྐྱེས་པ་དེའི་ལུས་ལ་སྲེད་པ་དང་མཚུངས་པར་ལྡན་པས་དབྱེ་ན། འདོད་པ་ནས་ཤི་ནས་འདོད་པར་ཉིང་མཚམས་སྦྱོར་བས་འདོད་པ་ན་སྤྱོད་པའི་འཆི་སེམས་དང་།གཟུགས་སུ་སྐྱེ་ན།གཟུགས་ཀྱི་དང་། གཟུགས་མེད་དུ་སྐྱེ་ན། གཟུགས་མེད་ཀྱིའོ། །དེ་བཞིན་དུ་གཟུགས་ལ་གསུམ། གཟུགས་མེད་དུ་གསུམ་སྟེ། དགུའོ། །སྲིད་པ་དེ་ནི། ལྷན་སྐྱེས་དམིགས་པ་ལ་མི་སྤྱོད་པས་བསྒྲིབས་ལ་ལུང་མ་བསྟན་ཏེ། དེས་སོ་སྐྱེ་རྣམས་བར་སྲིད་དུ་ཉིང་མཚམས་སྦྱོར་ལ། འཕགས་པ་འདོད་ཆགས་དང་མ་བྲལ་བ་རྣམས་འཆི་དུས་འདུ་ཤེས་གསལ་བའི་བར་སྲིད་པ་དེ་འབྱུང་ཡང་་་་གཉེན་པོས་ཚར་གཅོད་ལ། འཕགས་པ་ཆགས་བྲལ་རྣམས་མ་སྤངས་ཀྱང་གཉེན་པོ་སྟོབས་ཆེ་བས་མི་འབྱུང་ཡང་བག་ལ་ཉལ་གྱི་དབང་གིས་ཉིང་་་་་་་མཚམས་སྦྱོར་རོ། །བར་སྲིད་དུ་ཉིང་མཚམས་སྦྱར་བའི་སྐད་ཅིག་ནི། མ་311

བསྒྲིབས་ལུང་མ་བསྟན་རྣམ་སྨིན་ཡིན་ལ། དེའི་འོག་ཏུ་དགེ་མི་དགེ་ལུང་མ་བསྟན་ཅི་རིགས་སུ་འབྱུང་ཞིང་།བར་སྲིད་དུའང་འཆི་སེམས་ནི། ཉོན་མོངས་ཅན་ནོ།།སྐྱེ་བར་ཉིང་མཚམས་སྦྱར་བ་ནི།མ་བསྒྲིབས་ལུང་མ་བསྟན་ཡིན་ལ།བྱང་སེམས་སྨོན་ལམ་གྱི་སྟོབས་ཀྱིས་སྐྱེ་བ་རྣམས་ཀྱི་སྐྱེ་སེམས་འཆི་སེམས་་་་ཐམས་ཅད་དགེ་བའོ། །ཞེས་འབྱུང་ལ། བསྡུ་བར་ནི། འདོད་པ་ན་སྤྱོད་པའི་སེམས་དགེ་བ་དང་། ལུང་དུ་མ་བསྟན་པ་དང་ལྡན་པ་འདི་ནས་ཤི་འཕོས་པའི་མཇུག་ཐོགས་སུ། གོང་དུ་བསམ་གཏན་དང་པོར་སྐྱེ་བ་ནས་སྲིད་པའི་རྩེ་མོའི་བར་དུ་སྐྱེ་བ་ལ་ནི་གོང་མའི་ས་པའི་ཉོན་མོངས་པ་ཅན་གྱི་སེམས་་་་་་་་འབྱུང་ཞེས་དང་། ས་གོང་མ་དག་ནས་ཤི་འཕོས་ནས་ས་འོག་མ་དག་ཏུ་སྐྱེ་བ་ལ་ནི་ས་གོང་མ་པའི་དགེ་བ་དང་། ཉོན་མོངས་ཅན་དང་ལུང་དུ་མ་བསྟན་པའི་སེམས་ཐམས་ཅད་ཀྱི་མཇུག་ཐོགས་སུ་ས་འོག་མ་པའི་ཉོན་མོངས་པ་་་་ཅན་གྱི་སེམས་ཁོ་ན་འབྱུང་ཞེས་དང་། མཛོད་འགྲེལ་ལས་ཀྱང་དགེ་བ་དང་ལུང་མ་བསྟན་གྱི་སེམས་ལ་འཆི་བ་སྲིད་པར་བཤད། བར་སྲིད་དུ་ཉིང་མཚམས་སྦྱོར་བའི་སྐད་ཅིག་ཀྱང་ཉོན་མོངས་ཅན་དུ་བཤད་ལ། བསྡུ་བར་ཡང་འཆི་ཁའི་སེམས་ཐ་མ་རྣམ་སྨིན་དང་། ཉིང་མཚམས་སྦྱོར་བའི་སྐད་ཅིག་ཉོན་མོངས་ཅན་དུ་བཤད་པས་གྲུབ་མཐའ་མི་མཐུན་པར་སྣང་ཡང་། ཁམས་གོང་མའི་རྟེན་ལ་འོག་མའི་ཉོན་མོངས་མངོན་དུ་མི་འགྱུར་བས།གོང་མ་ནས་འཆི་བ་དང་། འོག་མའི་བར་སྲིད་དུ་སྐྱེ་བ་སྲང་མདའི་མཐོ་དམན་གྱི་ཚུལ་དུ་བྱེད་པས་དེ་འཆི་སེམས་ཀྱང་ཡིན་ལ། ཉིང་མཚམས་སྦྱོར་སེམས་ཀྱང་ཡིན་པས་འདིར་འཆི་སེམས་ཉོན་མོངས་ཅན་དུ་བཤད་ལ། དེའི་གོང་འདུ་ཤེས་གསལ་བ་ན་དགེ་བ་སོགས་ཡོད་པ་ལ་དགོངས་ནས་གཞན་དུ་དེ་ལྟར་བཤད་312

དོ། །དེས་ན། འདོད་པ་ན་སེམས་ལུང་མ་བསྟན་གཉིས་དང་། དགེ་མི་དགེ་སྟེ།བཞི།གོང་གཉིས་ན་མི་དགེ་བ་དོར་བས་གསུམ་གསུམ།ཟག་མེད་སློབ་མི་སློབ་གཉིས་ཏེ། བཅུ་གཉིས་ལ་འདོད་སེམས་དགེ་བའི་མཇུག་ཏུ་རང་སའི་བཞི།གཟུགས་ཀྱི་སྙོམས་འཇུག་གི་ཚེ་དགེ་བ་དང་ཉིང་མཚམས་སྦྱོར་བའི་ཚེ་སྒྲིབ་པ་གཉིས། གཟུགས་མེད་དུའང་དེ་གཉིས་སོ། །ཁ་ཅིག འདོད་སེམས་དགེ་བ་ལས་སེམས་དགུ། །ཞེས་གཟུགས་མེད་ཀྱི་དགེ་བ་ཤིན་ཏུ་རིང་བའི་ཕྱིར་མི་འབྱུང་བར་འདོད་ཀྱང་འདིར་ཐོད་རྒལ་ལ་འཇུག་པ་ན་འབྱུང་ངོ་། །སློབ་མི་སློབ་གཉིས་ཏེ།བཅུ་འབྱུང་ངོན།དེ་ནི་རང་སའི་བཞི་དང་།གཟུགས་ལས་ལྡང་བའི་ཚེ་དགེ་བ་དང་། ཉོན་མོངས་ཅན་གྱི་སྙོམས་འཇུག་གིས་གཟིར་བ་ས་འོག་མའི་དགེ་བ་ལ་བརྟེན་པའི་ཕྱིར་བསྒྲིབས་པ་དང་། ལྡང་བའི་ཚེ་སློབ་མི་སློབ་དང་། ཐམས་ཅད་ལས་ཐོད་རྒལ་ལུགས་ལྡོག་ཏུ་བྱེད་པ་ན་གཟུགས་མེད་ཀྱི་དགེ་བ་སྟེ། དགུ་ལས་འབྱུང་ངོ་། །དེ་ནི་བརྒྱད་པོ་ཁོ་ན་ལས། །ཞེས་པ་ནི།ཐོད་རྒལ་མི་འདོད་པའོ། །མི་དགེ་བ་ནི། རང་གི་ས་པ་བཞི། གོང་མ་གཉིས་ཀྱི་གསུམ་གསུམ་སྟེ། དྲུག་གི་རྗེས་སུ་འབྱུང་སྟེ། གོང་མ་ནས་ཤི་ནས་འདོད་པར་ཉིང་མཚམས་སྦྱོར་བ་ན། འདོད་པའི་ཉོན་མོངས་ཐམས་ཅད་ཀྱིས་སྦྱོར་དགོས་པས་སོ། །དེའི་རྗེས་སུ་རང་གི་ས་པ་བཞི་འབྱུང་ལ་བསྒྲིབས་པ་ཡང་དེ་བཞིན་ནོ། །མ་བསྒྲིབས་པ་ནི། རང་གི་ས་པ་བཞི་དང་། གཟུགས་ན་སྤྱོད་པའི་དགེ་བ་ལས་འདོད་པ་ན་སྤྱོད་པའི་སྤྲུལ་སེམས་ཏེ།ལྔ་ལས་སོ།།དེའི་མཇུག་ཏུ་རང་གི་ས་པ་བཞི་གཟུགས་ཀྱི་སྤྲུལ་སེམས་ཀྱི་མཇུག་ཏུ་དགེ་བ། ཉིང་མཚམས་སྦྱོར་བའི་ཚེ་ཉོན་མོངས་ཅན་ཏེ་གཉིས་དང་། གཟུགས་མེད་དུ་ཉིང་མཚམས་སྦྱོར་བའི་ཚེ་ཉོན་མོངས་ཅན་ནོ། །མི་དགེ་བ་ནི་བཅུ་དག་ལས། །དེ་ལས་བཞི་313

སྟེ་བསྒྲིབས་དེ་བཞིན། །མ་བསྒྲིབས་པ་ནི་ལྔ་དག་ལས། །དེ་ལས་མཇུག་ཐོགས་སེམས་བདུན་ནོ། །དང་མཐུན་ནོ། །གཟུགས་ཀྱི་དགེ་སེམས་ཀྱི་མཇུག་ཏུ་གཟུགས་མེད་ཀྱི་མ་བསྒྲིབས་ལུང་མ་བསྟན་མ་གཏོགས་བཅུ་གཅིག་འབྱུང་ལ།དེ་འདོད་པའི་ཉོན་མོངས་ཅན་གཉིས་དང་གཟུགས་མེད་ཀྱི་མ་བསྒྲིབས་ལུང་མ་བསྟན་མ་གཏོགས་དགུའི་རྗེས་སུ་འབྱུང་ངོ་། །བསྒྲིབས་པ་ནི། འདོད་པའི་ཉོན་མོངས་ཅན་གཉིས་དང་།སློབ་མི་སློབ་མ་གཏོགས་པ་བརྒྱད་ལས་འབྱུང་།དེ་ལས་རང་གི་ས་པ་གསུམ་དང་འདོད་པའི་མ་བསྒྲིབས་ལུང་མ་བསྟན་མ་་་གཏོགས་པ་གསུམ་སྟེ། དྲུག་འབྱུང་། མ་བསྒྲིབས་པ་རང་གི་ས་པ་གསུམ་ལས་འབྱུང་ལ། དེ་ལས་རང་གི་ས་པ་གསུམ། འདོད་པའི་ཉོན་མོངས་ཅན་གཉིས།གཟུགས་མེད་ཀྱི་ཉོན་མོངས་ཅན་ཏེ། དྲུག་འབྱུང་། གཟུགས་མེད་ཀྱི་མ་བསྒྲིབས་པའང་དེ་དང་འདྲ་ལ། དགེ་བ་ལས་འདོད་གཟུགས་ཀྱི་མ་བསྒྲིབས་ལུང་མ་བསྟན་མ་གཏོགས་པ་བཅུ་འབྱུང་། གཟུགས་ན་དགེ་ལས་བཅུ་གཅིག་གོ །དེ་ནི་དགུ་ཡི་མཇུག་ཐོགས་སུ། །བསྒྲིབས་པ་བརྒྱད་ལས་དེ་ལས་དྲུག །མ་བསྒྲིབས་པ་ནི་གསུམ་ལས་སོ། །དེ་ལས་དྲུག་སྟེ་གཟུགས་མེད་པའང་། །དེ་ཡི་ཚུལ་ལོ་དགེ་བ་ལས། །སེམས་དགུ་དག་གོ་དེ་དྲུག་གི།ཞེས་འདོད་པའི་དགེ་བ་མི་འབྱུང་བར་འདོད་པ་ནི། ཐོད་རྒལ་མི་འབྱུང་བར་འདོད་པའི་ལུགས་སོ། །དེ་ནི། རང་གི་ས་པ་གསུམ་དང་འདོད་གཟུགས་ཀྱི་དགེ་བ་གཉིས། སློབ་མི་སློབ་གཉིས་ཏེ།བདུན་ལས་འབྱུང་ངོ་།།བསྒྲིབས་པ་ལས་རང་གི་ས་པ་གསུམ།གཟུགས་ཀྱི་དགེ་བ་དང་བསྒྲིབས་པ། འདོད་པའི་ཉོན་མོངས་ཅན་གཉིས་འབྱུང་ཞིང་།དེ་ནི།འདོད་གཟུགས་ཀྱི་ཉོན་མོངས་ཅན་དང་།སློབ་མི་སློབ་མ་གཏོགས་པ་བདུན་ལས་འབྱུང་ལ། སློབ་པ་ནི། ཁམས་གསུམ་གྱི་དགེ་བ་དང་314

སློབ་པ་ལས་འབྱུང་ཞིང་། དེ་ལས་དེ་བཞི་དང་མི་སློབ་པ་དང་ལྔ་འབྱུང་། མི་སློབ་པ་ནི།ཁམསོ་གསུམ་གྱི་དགེ་བ་དང་སློབ་མི་སློབ་སྟེ།ལྔ་ལས་འབྱུང་ལ།དེ་ལས་ཁམས་གསུམ་གྱི་དགེ་བ་དང་། མི་སློབ་པ་སྟེ། བཞི་འབྱུང་ངོ་། །དེ་ལྟར་སེམས་བཅུ་གཉིས་ལ་དགེ་བ་དྲུག་དང་མ་བསྒྲིབས་ལུང་མ་བསྟན་བདུན་དུ་ཕྱེས་ནས་སེམས་ཉི་ཤུར་བྱས་པའི་གང་གི་འོག་ཏུ་གང་འབྱུང་ཚུལ་ནི། མང་བས་བཞག་གོ །དེ་དག་ཀྱང་ཚོགས་དྲུག་གི་དབང་དུ་བྱས་ནས་བསྟན་ལ།ཀུན་གཞི་དང་ཉོན་ཡིད་གཉིས་བཞག་ན་ནི། དེ་བས་མང་ཞིང་མཐའ་ཡས་པར་འགྱུར་མོད་ཀྱི།དཔག་ལ་ཤེས་པར་བྱའོ།།གསུམ་པ་ལ།རྩ་བ་དང་།འགྲེལ་པ་གཉིས་ཀྱི་དང་པོ་ནི།ཡུལ་ལྔ་ནི།དབང་ཤེས་ལྔའི་ཆོས་ཐམས་ཅད་ནི།ཡིད་ཀྱི་དམིགས་རྐྱེན་ཏེ། དབྱེ་ན། རྣམ་ཤེས་དང་།བརྡ་ལ་བྱང་མ་བྱང་དང་། གཞི་ཡོད་མེད་དང་། བཏགས་མ་བཏགས་དང་། འཁྲུལ་མ་འཁྲུལ་དང་། སྒྲིབ་པ་སྤངས་མ་སྤངས་ཏེ། དྲུག་གི་དང་པོ་ནི། དབང་ཤེས་ལྔ་ནི། ཡུལ་སོ་སོར་ངེས་པས་ཡོངས་སུ་ཆད་པའོ། །ཡིད་ཤེས་ནི། ཆོས་ཐམས་ཅད་དེའི་ཡུལ་ཡིན་པའི་ཕྱིར་ཡོངས་སུ་མ་ཆད་པའོ།།གཉིས་པ་ནི།བརྡ་ལ་མ་བྱང་བའི་ཡིད་ཤེས་མིང་ལས་མཚན་མར་འཛིན་པ་ནི། ཡུལ་སོགས་སོ། །དེ་ལས་ལྡོག་པའི་ནི། ཡུལ་སོགས་སོ། །གསུམ་པ་ནི། ལྟ་བ་ང་རྒྱལ་མཚུངས་ལྡན་དང་བཅས་པ་མ་གཏོགས་པ་དེ་ལས་གཞན་པ་དག་ནི། དངོས་སོགས་སོ། །ལྟ་བ་ང་རྒྱལ་མཚུངས་ལྡན་དང་བཅས་པ་ནི། གཞི་བདག་ལ་དམིགས་པའི་ཕྱིར་དངོས་སོགས་སོ། །བཞི་པ་ནི། ཟག་མེད་དང་ཁམས་གཞན་དང་མ་འོངས་པ་བཞི་གཏན་ལ་མ་ཕེབས་པ་ལ་དམིགས་པའི་བློ་མ་གཏོགས་པ་བློ་གཞན་གྱིས་ནི།དངོས་སོགས་སོ།།མ་གཏོགས་པ་དེ་རྣམས་ནི།རང་གིས་ཀུན་བཏགས་ཙམ་ལ་315

དམིགས་པའི་ཕྱིར་ཀུན་སོགས་སོ། །ལྔ་པ་ནི། རྟག་པར་འཛིན་སོགས་ཕྱིན་སོགས་དང་།མི་རྟག་པར་རྟོགས་སོགས་ཕྱིན་སོགས་སོ།།དྲུག་པ་ནི།ཤེས་སྒྲིབ་མ་སྤངས་པས་ཡུལ་ལ་ཐོགས་མེད་དུ་མི་འཇུག་པས་ཐོགས་སོགས་དང་། ཤེས་སྒྲིབ་སྤངས་པས་ཐོགས་སོགས་སོ།ཛི།གཉིས་པ་ལ། མཚན་ཉིད། དབྱེ་བ། བཞག་པ།ཡོངས་སུ་ཤེས་པ།སྤངས་པ་སྟེ།ལྔ་ལས།དང་པོ་ནི།དོན་གང་དེར་སྣང་བའི་སེམས་སེམས་བྱུང་འབྱུང་བའི་རྒྱུ་དང་། དེ་དག་བྱུང་ནས་དེ་ལ་ཞེན་ཅིང་ཐ་སྙད་འདོགས་པའོ། །སོ་སོ་རང་གིས་རིག་པར་འགྱུར་བ་སྟེ། བསྡུས་ན་ཤེས་པའི་དམིགས་བྱར་གྱུར་པའོ། །གཉིས་པ་ལ། མེད་ཡོད་དམིགས་བཅས་དམིགས་པ་མེད། །ཡང་དག་ལོག་དང་གཉིས་མིན་དང་། །ཚུལ་བཞིན་ཚུལ་བཞིན་མ་ཡིན་དང་།།གཉིས་མིན་འདྲ་དང་མི་མཐུན་དང་།།སྣ་ཚོགས་གཅིག་བྲལ་བསྡུས་པ་ཕྲ། །མཐར་ཕྱིན་ཉོན་མོངས་མདོ་ཚིག་དོན། །ཆུང་ངུ་ཆེ་དང་མཚན་བཅས་མེད། །དེ་ཁོ་ཉིད་དང་གནས་བྱ་དང་། །དབང་བསྒྱུར་སྐད་ཅིག་རྗེས་སུ་འབྲང་། །ཞེས་བསྡུ་ཚིག་སྟེ། རེ་རེ་ལ་དམིགས་པ་ནི་ཞེས་སྦྱར་ལ། མེད་པའི་ནི། སེམས་སེམས་བྱུང་ཕྱིན་ཅི་ལོག་དང་འདས་མ་འོངས་རྨི་ལམ་གཟུགས་བརྙན་སྒྱུ་མ་ལ་སོགས་པའི་དམིགས་པའོ། །ཡོད་པའི་ནི། དེ་ལས་གཞན་གྱིའོ། །དམིགས་བཅས་ཀྱི་ནི། རིག་པའོ། །དམིགས་མེད་ཀྱི་ནི། གཟུགས་དང་ལྡན་མིན་དང་འདུས་མ་བྱས་སོ། །ཡང་དག་ནི། དགེ་བ། ལོག་པ་ནི། ཉོན་མོངས་ཅན།གཉིས་མིན་ནི།མ་བསྒྲིབས་ལུང་མ་བསྟན།ཚུལ་བཞིན་ནི།བློ་དགེ་བ་ཡིའོ།།ཚུལ་མིན་ནི།ཉོན་མོངས་ཅན་གྱིའོ།།གཉིས་མིན་ནི།དེ་མ་གཏོགས་པ་ཡིའོ།།འདྲ་བ་ནི།དགེ་བས་དགེ་བ་སོགས་དང་།ས་དང་ཟག་བཅས་ཟག་མེད་ཀྱི་ཆོས་འདྲ་བའོ། །མི་མཐུན་པ་ནི། དེ་ལས་ལྡོག་པའོ། །སྣ་ཚོགས་ཀྱི་ནི། རྟོག་316

དཔྱོད་ཅན་གྱིའོ། །གཅིག་པུ་ཡི་ནི། དེ་མེད་པ་ཡིའོ། །འབྲལ་བ་ནི། འདུ་ཤེས་མེད་པ་ལ་སྦྱོར་བའི་བློ་དང་ནམ་མཁའ་དང་རྣམ་ཤེས་ཀྱིའོ། །བསྡུས་པ་ཕྲ་བ་ནི།ཅི་ཡང་མེད་པ་ཡིའོ།།མཐར་ཕྱིན་ཕྲ་བ་ནི།སྲིད་རྩེ་ཡིའོ།།ཉོན་མོངས་ཀྱི་ནི།དེ་ཡིའོ།།མདོ་ཚིག་ནི། གསུང་རབ་ཀྱི་མིང་ཚིག་ཡི་གེའོ། །དོན་ནི།དོན་བརྗོད་བྱའོ། །ཆུང་ངུ་ཉན་ཐོས་ཀྱི་ཐེག་པའོ། །རྒྱ་ཆེན་པོའི་ནི། ཐེག་ཆེན་ནོ། །མཚན་མའི་ནི།ཞི་གནས་དང་རབ་ཏུ་འཛིན་པའི་དང་།བཏང་སྙོམས་ཀྱི་མཚན་མའོ།།མཚན་མེད་ཀྱི་ནི། མྱང་འདས་དང་སྲིད་རྩེའོ། །དེ་ཁོ་ནའི་ནི། དེ་བཞིན་ཉིད་དང་བདེན་བཞིའོ། །གནས་བྱ་ནི། འགོག་སྙོམས་སོ། །དབང་བསྒྱུར་ནི། རྣམ་ཐར་ནས་རྣམ་མཁྱེན་གྱི་བར་གྱི་ཡོན་ཏན་རྣམས་ཀྱིའོ། །སྐད་ཅིག་པའི་ནི། མི་སློབ་པ་རྣམས་ཀྱི་ཚེ་དེ་ཉིད་དོ།།རྗེས་འབྲང་ནི།སངས་རྒྱས་བྱང་སེམས་ཀྱིའོ།།གསུམ་པ་ནི།ཆོས་བཞིས་དོན་མེད་པར་ཁོང་དུ་ཆུད་པར་འགྱུར་ཏེ།དེ་རྣམས་མི་མཐུན་པའི་རྒྱུར་ཤེས་པས་ནི།ཆུ་གཅིག་ལ་ཡི་དྭགས་ཀྱིས་རྣག་དང་གཅིན།མིས་བཏུང་བ། ནམ་མཁའ་མཐའ་ཡས་པའི་ལྷས་ནམ་མཁར་མཐོང་བས་དོན་དུ་མེད་དེ།ཡི་དྭགས་དུད་འགྲོ་མི་རྣམས་དང་།།ལྷ་རྣམས་ཇི་ལྟར་རིགས་རིགས་སུ། །དངོས་གཅིག་ཡིད་ནི་ཐ་དད་ཕྱིར། །དོན་མ་གྲུབ་པར་འདོད་པ་ཡིན། །ཞེས་སོ། །དམིགས་པ་མེད་པའི་རྣམ་ཤེས་དམིགས་པས་ནི། མདོ་སྡེ་པ་ལྟར་ན། འདས་མ་འོངས་མེད་ཅིང་། སྤྱིར་རྨི་ལམ་དང་གཟུགས་བརྙན་མེད་ཀྱང་དེ་ལ་དམིགས་པའི་རྣམ་ཤེས་ཡོད་པས་དོན་མེད་དེ། འདས་སོགས་དེ་བཞིན་རྨི་ལམ་དང་། གཟུགས་བརྙན་རྣམ་པ་གཉིས་པོ་ཡང་། །དམིགས་པ་ཡོད་པ་མ་ཡིན་པས། །དེ་ནི་དམིགས་པར་རུང་ཕྱིར་རོ། །ཞེས་སོ། །འབད་མེད་དུ་གྲོལ་བར་འགྱུར་བར་ཤེས་པས་ནི། དེ་ཁོ་ནར་ཡོད་ན། དེ་མཐོང་བའི་རྣམ་317

ཤེས་དེ་ཁོ་ན་མཐོང་བའི་ཕྱིར་འབད་མེད་དུ་གྲོལ་བར་འགྱུར་ལ། དེ་མཐོང་བ་དེ་ཁོ་ན་མཐོང་བ་མ་ཡིན་ན། དེ་ལ་སྤོང་བྱེད་ཀྱི་གཉེན་པོ་མེད་པས་སངས་རྒྱས་མི་ཐོབ་སྟེ།དོན་ནི་དོན་དུ་གྲུབ་གྱུར་ན།།ཤེས་པ་རྟོག་པ་མེད་མི་འགྱུར།།དེ་མེད་པས་ན་སངས་རྒྱས་ཉིད། །ཐོབ་པར་འཐད་པ་མ་ཡིན་ནོ། །ཞེས་སོ། །ཞེས་པ་གསུམ་གྱིས་རྗེས་སུ་མཐུན་པར་ཤེས་པ་ནི། སེམས་ལ་དབང་ཐོབ་པ་རྣམས་ཀྱིས་མོས་པའི་དབང་གིས་ས་ཆུར་སྣང་བ་སོགས་དང་། ཞི་གནས་ཐོབ་པའི་རྣལ་འབྱོར་པ་མདོ་སྡེའི་ཆོས་ལ་སྤྱོད་པའི་ལྷག་མཐོང་ལ་བརྩོན་པ་་་་་་་རྣམས་དོན་གཅིག་ལའང་ཇི་ལྟར་ཡིད་ལ་བྱས་པ་དེ་ལྟར་སྣང་བས་ཡིད་ལ་་་བྱེད་པ་ཙམ་དུ་དོན་དུ་སྣང་བ་དང་། མི་རྟོག་པའི་ཡེ་ཤེས་ལ་དོན་ཐམས་ཅད་མི་སྣང་བའི་ཡང་ཕྱིར་ཏེ། བྱང་ཆུབ་སེམས་དཔའ་དབང་ཐོབ་དང་། །རྣལ་འབྱོར་པ་ལ་འདི་ལྟར་ཡང་། །མོས་པའི་དབང་གིས་ས་ལ་སོགས།།དངོས་པོ་དེ་ལྟར་དམིགས་པར་འགྱུར། །འདི་ལ་སུ་ཞིག་བློ་ལྡན་ཞིང་། །ཞི་བ་གྲུབ་པ་ཐོབ་པ་ཡི། །ཆོས་ཀུན་ཡིད་ལ་བྱེད་པ་ལ། །དེ་ལྟར་དོན་རྣམས་སྣང་ཕྱིར་ཡང་། །མི་རྟོག་ཡེ་ཤེས་རྒྱུ་བ་ལ། །དོན་ཀུན་སྣང་བ་མེད་ཕྱིར་ཡང་། །དོན་མེད་ཁོང་དུ་ཆུད་པར་བྱ།།དེ་མེད་པས་ན་རྣམ་རིག་མེད།།ཅེས་སོ།།བཞི་པ་ནི།དེ་གསུམ་ཇི་ལྟ་བ་བཞིན་དུ་ཤེས་པའོ། །ལྔ་པ་ནི། གནས་གྱུར་ཏེ་ཉན་ཐོས་ཀྱི་ནི། ཕུང་ཁམས་སྐྱེ་མཆེད་ཀྱི་དམིགས་པ་ལས་ཐར་གྱི།དབང་འབྱོར་མི་ཐོབ། ཐེག་ཆེན་གྱི་ནི། གཉིས་མའོ། །བཞི་པ་ལ། ཁ་ཅིག བྱེད་རྒྱུ་ཞེས་བྱ་བདག་པོར་བཤད། །ཅེས་བྱེད་རྒྱུ་གང་ཡིན་བདག་རྐྱེན་ཏེ། ལྷན་ཅིག་འབྱུང་བའི་ཆོས་དམིགས་རྐྱེན་མ་ཡིན་ཡང་བདག་རྐྱེན་ཡིན་པས་སམ། ཆོས་ཐམས་ཅད་རང་གི་ངོ་བོ་མ་གཏོགས་པའི་འདུས་བྱས་ཀྱི་བདག་རྐྱེན་ཡིན་པས་ལྷན་ཅིག་པའི་རྐྱེན་ལ།318

རྒྱུ་དང་།རྐྱེན་དང་།བྱེད་རྒྱུ་དང་།གཞི་རྣམས་རྣམ་གྲངས་པར་འདོད་ལ།ལྷན་ཅིག་འབྱུང་བ་དང་།མཚུངས་ལྡན་དང་།དམིགས་རྐྱེན་ནི།འགག་པ་ལ་དང་།རྒྱུ་ལྷག་མ་གསུམ་དང་།དེ་མ་ཐག་རྐྱེན་ནི།སྐྱེ་བ་ལ་བྱ་བ་བྱེད་ལ།བདག་པོའི་རྒྱུ་དང་བདག་རྐྱེན་ནི། འབྲས་བུ་ལ་མི་བསྒྲིབ་པའི་བྱ་བ་བྱེད་དོ། །མཚུངས་ལྡན་རྣམས་རྐྱེན་བཞི་ལས་སྐྱེ་ཞིང་། སྙོམས་འཇུག་གཉིས་སེམས་ཀྱིས་རྩོལ་བ་ལས་སྐྱེ་བའི་ཕྱིར་དེ་མ་ཐག་རྐྱེན་ལས་སྐྱེ་ཡང་དམིགས་བྱེད་མ་ཡིན་པས་་་་་་དམིགས་རྐྱེན་མ་གཏོགས་པའི་རྐྱེན་གསུམ་ལས་སྐྱེ། གཞན་བེམ་པོ་རྣམས་རྒྱུ་དང་བདག་རྐྱེན་ལས་སྐྱེ་ཞེས། རྒྱུ་གཉིས་པོ་དག་འགག་པ་ལ། །བྱ་བ་བྱེད་དོ་གསུམ་པོ་ནི། །སྐྱེ་ལའོ་དེ་ལས་གཞན་པ་ཡི། །རྐྱེན་དག་དེ་ལས་ལྡོག་པ་ཡིན། །བཞི་ཡིས་སེམས་དང་སེམས་བྱུང་རྣམས། །གསུམ་གྱིས་སྙོམས་པར་འཇུག་རྣམ་གཉིས། །གཞན་ནི་གཉིས་པོ་དག་ལས་སྐྱེ། །ཞེས་སོ། །འདིར་འབྲས་བུ་ལ་དབང་བྱེད་པའི་རྐྱེན་ནི། བདག་རྐྱེན་ཡིན་ལ། རྒྱུའི་རྐྱེན་ནི། འབྲས་བུ་སྐྱེད་བྱེད་དེ་རྒྱུའང་ཡིན་རྐྱེན་ཡང་ཡིན་ནོ། །དེ་ཐེག་བསྡུས་སུ་འབྲས་བུ་དང་དུས་མཉག་པར་བཤད། བསྡུ་བར་མི་མཉམ་པར་བཤད་ལ། ཁ་ཅིག གཉིས་ཀ་ཅི་རིགས་པར་འདོད་པ་བཟང་ངོ་ཟེར་རོ།།རྐྱེན་གཞན་གསུམ་ནི།སྐྱེ་བའི་ཐབས་ཡིན་པས་རྐྱེན་ཡིན་གྱི། རྒྱུ་མིན་པར་བཤད་ལ། ཁ་ཅིག སེམས་སེམས་བྱུང་རྣམས་རྐྱེན་བཞི་ག་ལས་སྐྱེ་བར་མ་ངེས་པར་འདོད་ཀྱང་། ས་སྡེར་རྟེན་འབྲེལ་གྱི་སྐབས་སུ་རྐྱེན་བཞི་ཚང་བར་བཤད་ཅིང་སྔར་ཡང་བསྒྲུབས་པས་་ཟིན་ཏོ། །བདག་རྐྱེན་ལ་བཞིའི་དང་པོ། རྟེན་ལ་དབང་བྱེད་པ་ནི། རླུང་གི་དཀྱིལ་འཁོར་སོགས་ཆུའི་དཀྱིལ་འཁོར་སོགས་་ལ།སྣོད་ཀྱིས་བཅུད་ལ།འབྱུང་བས་འབྱུང་འགྱུར་ལ། དབང་པོས་རྣམ་ཤེས་ལའོ། །གཉིས་པ་ནི། ཐུན་མོང་གི་319

ལས་ཀྱི་སྣོད་དང་། ཐུན་མོང་མ་ཡིན་པའི་རང་རང་གི་ལས་ཀྱི་རྣམ་སྨིན་འཕན་སོགས་དང་།བསྡུ་བར།ཞིང་ལུང་དུ་སྲོ་ལ་ཐོག་དང་།བཟོ་ཤེས་པ་དང་བཟོའི་ལས། བཟོ་དང་ལས་ཀྱི་གནས་ཀྱིས་འགྲུབ་པའི་བདག་རྐྱེན་དུ་བཤད་དོ།།གསུམ་པ་ལ།སེམས་ནི།སེམས་བྱུང་གི ཡིད་ལ་བྱེད་པ་ནི།སེམས་ཀྱི།རེག་པ་ནི།ཚོར་བའི་ལྷན་ཅིག་སོགས་སོ།།བསྡུ་བར་མཚུངས་ལྡན་རྣམས་ཕན་ཚུན་བདག་རྐྱེན་དུ་བཤད་དོ།།བཞི་པ་ནི།དབང་པོས་ཉི་ཤུ་རྩ་གཉིས་ཀྱི་དབང་དུ་བྱས་པ་ནི། མིག་ནས་ཡིད་ཀྱི་བར་ནི། དེའི་དབང་གིས་ཡུལ་གཟུགས་སོགས་འགྲུབ་པས་ཡུལ་སོགས་དང་། ཕོའི་དབང་པོ་མཐེ་བོང་ལྟ་བུ་དང་། མོའི་དབང་པོ་རྔའི་སྦུབས་ལྟ་བུ་སྟེ། དེའི་དབང་གིས་མངལ་དུ་སྐྱེ་སོགས་དང་།སྲོག་གི་དབང་པོའི་དབང་གིས་རིས་མཐུན་པར་གནས་སོགས་དང་། ཚོར་དབང་ལྔས་དགེ་སྡིག་གི་རྣམ་སྨིན་སོ་སོར་མྱོང་བས་ལས་ཀྱི་འབྲས་བུ་སོགས་དང་། དད་བརྩོན་དྲན་ཏིང་ཤེས་རབ་ཀྱི་དབང་པོ་ལྔས་ཉོན་མོངས་རྣམ་པར་གནོན་པས་འཇིག་སོགས་དང་། དབང་པོ་ཐ་མ་གསུམ་གྱིས་བག་ལ་ཉལ་ལེགས་པར་བཅོམ་པས་འཇིག་སོགས་སོ། །གཉིས་པ་རང་གི་རྣམ་ཤེས་དང་མ་བྲལ་ཞིང་།རྣམ་ཤེས་དེ་དང་འདྲ་བའི་དབང་པོ་ཡུལ་ལ་རྒྱུན་དུ་འབྱུང་བ་ནི།ཡུལ་དབང་རྣམ་ཤེས་ཕན་ཚུན་བརྟེན་པའམ། བྱེད་པ་ལ་བརྟེན་པ་དང་འབྲས་བུ་རེག་པ་མཚུངས་པས་སམ། རང་དང་བརྟེན་པ་རྣམ་ཤེས་ཡུལ་མཚུངས་སོ། །རང་དང་ཡུལ་གཉིས་ཀ་བརྟེན་པ་རྣམ་ཤེས་མཚུངས་པའོ། །གསུམ་པ་རང་གི་རྣམ་ཤེས་དང་བྲལ་ཞིང་དབང་པོ་སྔ་མ་རང་དང་འདྲ་བའི་དབང་པོ་རྒྱུན་དུ་འབྱུང་བ་ནི། རྟེན་བཅས་ཀྱི་དབང་པོ་དེ་དང་དབང་པོར་མཚུངས་པའོ།།དེ་གཉིས་ནི།གཅིག་གི་གང་ཡིན་པ་ཐམས་ཅད་ཀྱིའང་ཡིན་ནོ།།320

ཕྱོགས་གཅིག་དབང་པོ་ལྔའོ། །ཁམས་སྐྱེ་དབང་པོ་ལྔའོ། །བསྡུ་བར་ཡུལ་ལ་དེ་གཉིས་མེད་ཟེར་ལ། ཁ་ཅིག ཆོས་ནི། རྟག་ཏུ་རྟེན་བཅས། ཡུལ་གཞན་ནི། སོ་སོའི་རྒྱུད་ལ་རྟེན་བཅས་ཡིན་མིན་དུ་གནས་ཀྱང་རྣམ་ཤེས་ལས་བྱེད་པ་་་་་་་གཞན་མེད་པས་དེ་སྐད་མ་བརྗོད་ཟེར་རོ། །རང་གི་རྣམ་ཤེས་དང་བཅས་མ་བཅས་ཀྱི་དབང་པོ་ཆོས་གསུམ་དང་བསྟན་པས་རྣམ་ཤེས་སོགས་སོ།།བཞི་པ་གང་ལ་བརྟེན་ནས་ཚོར་བ་འབྱུང་བའི་གནས་ཏེ། སེམས་སེམས་བྱུང་གི་གནས་སུ་གྱུར་པའི་གཟུགས་ནི། སེམས་སེམས་བྱུང་གིས་ཟིན་ཅིང་ཕན་གནོད་ཀྱིས་ཕན་ཚུན་རྗེས་སུ་གྱུར་པའི་ཕྱིར་ཟིན་པའོ། །ཁ་ཅིག འདས་མ་འོངས་ཀྱི་དབང་པོ་མ་ཟིན་པར་འདོད་ཀྱང་འདིར་དེ་རྫས་སུ་མེད་དོ། །གཟུགས་ཕུང་གི་ཕྱོགས་གཅིག་གནས་དང་བཅས་པའི་དབང་པོ་ལྔའོ། །ཁམས་སྐྱེ་གཟུགས་ཅན་ལྔ་ནི།དབང་པོ་ལྔའོ།།གཟུགས་སྒྲ་དྲི་རོ་བཞིའི་ཕྱོགས་གཅིག་དབང་པོ་ལས་ཐ་དད་དུ་མི་འཇུག་པ་རྣམས་ཟིན་པ་སྟེ། གཞན་རྩ་བ་མ་གཏོགས་པའི་སྐྲ་དང་།སྤུ་དང་།སེན་མོ་དང་།སོ་དང་།ཕྱི་ས་དང་།གཅིན་དང་།མཆིལ་མ་དང་།རྣག་དང་།ཁྲག་དང་།ས་དང་།ཆུ་ལ་སོགས་པ་མ་ཟིན་པའོ། །ལུས་ཟིན་ཅིང་བདེ་སྡུག་ལ་དབང་བསྒྱུར་བའོ། །ལྔ་པ་ལ། དབང་པོའི་དོན་དང་། དེའི་རྣམ་པར་གཞག་པ་གཉིས་ཀྱི་དང་པོ་ནི། སྤྱིར་ལྷག་པར་དབང་བྱེད་པས་དབང་པོ་ཡིན་ལ། དབྱེ་ན། ཀུན་བྱང་གི་དབང་པོ་གཉིས་ཀྱི་དང་པོ་ལ།མིག་སོགས་དྲུག་གི་ནི།ཡུལ་འཛིན་པ་ལ་ལྷག་པར་དབང་བྱེད་དེ།མིག་ནི། གཟུགས་ཀྱི་བྱེ་བྲག་མ་ལུས་པ་ཤེས་པའི་རྟེན་ཡིན་གྱི། ཡུལ་ནི། དེ་ལྟ་མིན་པས་སོ།།ཕོ་མོའི་དབང་པོ་ནི། བུ་དང་ཚ་བོ་ལ་སོགས་པའི་རིགས་འབྱུང་བའི་ཕྱིར་རིགས་ཀྱི་རྒྱུད་ལ་དབང་བྱེད་པ་སྟེ། གང་ན་ཡོད་པ་དེ་ལ་རིགས་321

རྒྱུད་ཡོད་ཀྱི། དྲི་ཟ་སོགས་ཀྱིས་མ་ནིང་ཡང་སྐྱེད་པས་མ་ཡིན་ནོ། །སྲོག་དབང་ནི།མི་འཆི་བར་རིས་སོགས་དང་།ཚོར་དབང་ནི། དགེ་བའི་འབྲས་བུ་བདེ་བ་དང་ཡིད་བདེ། མི་དགེ་བའི་འབྲས་བུ་སྡུག་བསྔལ་དང་ཡིད་མི་བདེ། གཉིས་མའི་འབྲས་བུ་བཏང་སྙོམས་ལ་ཉེ་བར་སྤྱོད་པས་དབང་བྱེད་དོ། །གཉིས་པ་ནི། དད་བརྩོན་དྲན་ཏིང་ཤེས་རབ་ལྔ་འཇིག་རྟེན་པའི་ལམ་གྱི་འདོད་སོགས་སོ། །མི་ཤེས་པ་ཀུན་ཤེས་པའི་དབང་པོ་ནི། དད་སོགས་ལྔ་དང་། ཡིད་དང་།བདེ་བ་དང་།ཡིད་བདེ་དང་།བཏང་སྙོམས་ཏེ།དགུར་ཆོས་མངོན་པ་བ་དག་འདོད་ལ། འདིར་ནི། མི་ལྕོགས་པ་མེད་པ་ལ་བརྟེན་ནས་སྦྱོར་བའི་དུས་ན་ངེས་འབྱེད་ཆ་མཐུན་གྱི་འོག་ཏུ་ཐར་པའི་མཆོག་འདོད་པས་བསྡུས་པའི་་་་་ཡིད་མི་བདེ་སྟེ། བཅུ་པོ་ཅི་རིགས་པར་སྦྱོར་ལམ་ནས་བཟུང་སྟེ་མཐོང་ལམ་སྐད་ཅིག་བཅོ་ལྔ་པའི་བར་དུ་སྔོན་མ་ཤེས་པའི་དེ་ཁོ་ན་ཀུན་ཤེས་པར་བྱ་་་་བར་ཞུགས་པས་མི་ཤེས་པ་ཀུན་ཤེས་པའི་དབང་པོའོ། །བཅུ་པོ་ཅི་རིགས་སུ་སྐད་ཅིག་བཅུ་དྲུག་པ་ནས་རྡོ་རྗེ་ལྟ་བུའི་བར་ལ་དབང་བྱེད་པ་ནི།མི་ཤེས་པ་ཤེས་པར་བྱ་རྒྱུ་མེད་ཀྱི། སྤང་བྱ་ལྷག་མ་སྤང་བའི་ཕྱིར་དེ་ཉིད་ཀུན་ཤེས་པར་བྱེད་པས་སོ། །ཡིད་མི་བདེ་མ་གཏོགས་དགུ་པོ་ཅི་རིགས་སུ་མི་སློབ་ལམ་ལ་དབང་བྱེད་པ་ནི། ཀུན་ཤེས་པ་སྲུང་བའི་ངང་ཚུལ་ཅན་དགྲ་བཅོམ་གྱི་དབང་པོ་ཡིན་པས་ཀུན་ཤེས་དང་ལྡན་པའི་དབང་པོ་སྟེ། དེ་གསུམ་འཇིག་སོགས་སོ། །ངེས་ཚིག ལྟ་བ་ལ་སོགས་པ་ལ་བདག་པོ་ཉིད་ལྡན་པས་སོ། །ཚོར་བ་ལྔ་ཚོར་ཕུང་། ཡིད་དབང་རྣམ་ཤེས། གཟུགས་ཕུང་དང་། འདུ་བྱེད་ཕུང་གི་ཕྱོགས་གཅིག་དབང་པོ་ལྔ། ཕོ་མོའི་དབང་པོ་སྟེ། གཟུགས་ཅན་བདུན་དང་། སྲོག་དང་། དད་སོགས་ལྔ་དབང་པོ་དང་རྣམ་ཤེས་ཀྱི་ཁམས་བཅུ་322

གཉིས་དང་། ནང་གི་ཁམས་སྐྱེ་མཆེད་དྲུག་དང་ཆོས་ཀྱི་ཁམས་སྐྱེའི་ཕྱོགས་གཅིག་སྲོག་དང་།ཚོར་བ་ལྔ།དད་སོགས་ལྔ་རྣམས་སོ།།ཆོས་རྣམས་ལ་དབང་བྱེད་པའི་དབང་པོ་ཆོས་གསུམ་དུ་བསྟན་པས་བདག་སོགས་སོ།།གཉིས་པ་ལ།གྲངས་ངེས་དང་།རྣམ་པའི་རབ་དབྱེ་དང་།གཏོང་ཐོབ་དང་།ལྡན་ཚུལ་བརྩི་བ་བཞིའི་དང་པོ་ནི། མ་རིག་པས་འདུ་བྱེད་ལ་དབང་བྱེད་པ་སོགས་དང་།ངག་སོགས་ཀྱང་ཚིག་སོགས་ལ་དབང་བྱེད་པས་དབང་པོ་ཁ་བསྐང་དགོས་་སོ། །ཞེ་ན།མི་དགོས་ཏེ།དབང་པོ་ནི། སེམས་ཀྱི་རྟེན་སེམས་ཅན་གྱི་རྫས་མིག་སོགས་དྲུག་དང་། བྱེ་བྲག་ཏུ་འབྱེད་པ་ཕོ་མོའི་གཉིས་དང་། གནས་བྱེད་གཅིག་དང་། ཀུན་ཉོན་འདུ་བྱེད་པ་ལྔ་དང་། རྣམ་བྱང་གི་ཚོགས་གསོག་བྱེད་ལྔ་དང་། རྣམ་བྱང་བྱེད་གསུམ་གྱི་དབང་དུ་བྱས་ནས་གསུངས་པས་གྲངས་ངེས་ཀྱི།མ་རིག་པ་སོགས་དབང་པོར་མི་འདོད་དོ།།ཡང་ན།དྲུག་གིས་འཁོར་བར་འཇུག་པའི་རྟེན་གཉིས་ཀྱིས་སྐྱེ། གཅིག་གིས་གནས། ལྔས་ཉེ་བར་སྤྱོད་པས་ཉོན་མོངས་ཀྱི་དབང་པོ་བཅུ་བཞིའོ།།ལྔས་འཁོར་བ་ལས་ལྡོག་པའི་རྟེན།གཅིག་གིས་སྐྱེ། གཅིག་གིས་གནས། གཅིག་གིས་ཉེ་བར་སྤྱོད་པས་རྣམ་བྱང་བརྒྱད་དེ།གོ་རིམ་ཡང་ངེས་སོ། །ངག་ནི། ཚིག་གི་དབང་པོ་མིན་ཏེ། བསླབ་པ་ལ་ལྟོས་ནས་ལྕེའི་དབང་རྟེན་གྱིས་སྨྲ་བས་སོ། །རྐང་ལག་འགྲོ་ལེན་ལས་གཞན་མ་ཡིན་ཞིང་།སྦྲུལ་ལ་དེ་མེད་ཀྱང་འགྲོ་ལེན་བྱེད་ལ།བཤང་བ་ནི།རླུང་གིས་ཀྱང་བྲོ་བར་བྱེད་ཅིང་ལྕི་བས་རང་ལྟུང་ལ། དགའ་བ་ཕོ་མོའི་དབང་པོས་བྱས་སོ།།དེ་ལྟ་མིན་ན།ལྐོག་མ་དང་།སོ་དང་།མིག་གི་ལམ་དང་།ཚིགས་རྣམས་ཀྱང་མིད་པ་སོགས་ཀྱིས་དབང་པོར་འགྱུར་ཞིང་། རྒྱུ་ཐམས་ཅད་ཀྱང་་དབང་པོར་འགྱུར་བས་སོ།།སེམས་ཀྱི་རྟེན་དང་དེའི་བྱེ་བྲག།གནས་དང་ཀུན་323

ནས་ཉོན་མོངས་ཉིད། །ཚོགས་དང་རྣམ་བྱང་ཇི་སྙེད་པ། །དབང་པོ་དག་ཀྱང་དེ་སྙེད་དུ། །ཡང་ན་འཇུག་པའི་རྟེན་དང་ནི། །སྐྱེ་དང་གནས་དང་ཉེར་སྤྱོད་ལས། །བཅུ་བཞི་དེ་བཞིན་ལྡོག་པ་ལས། །དབང་པོ་རྣམས་ནི་གཞན་ཡིན་ནོ། །ཞེས་སོ། །སེམས་ཀྱི་བདེ་སྡུག་ཕལ་ཆེར་རྟོག་པ་ལས་སྐྱེ་བས་གུད་དུ་ཕྱེ་ལ།བཏང་སྙོམས་མི་རྟོག་པར་གཅིག་པས་བསྡུས་སོ།།གཉིས་པ་ནི།སྲོག ཕོ་མོ།ཐ་མ་གསུམ་སྟེ།དྲུག་བཏགས་ཡོད།མཐོང་སྒོམ་མི་སློབ་ལམ་ལ་དགུ་གསུམ་ཡིན་གསུམ་ནི་དྲི་མ་མེད། གཟུགས་ཅན་སྲོག་དང་སྡུག་བསྔལ་དག །ཟག་དང་བཅས་པ་དགུ་རྣམ་གཉིས།།ཞེས་ཐ་མ་གསུམ་ཟག་མེད་ཁོ་ནར་འདོད་ཀྱང་།འདིར་ཐ་མའི་དབང་པོ་སྦྱོར་ལམ་ལས་བརྩི་བས་ཟག་བཅས་ཀྱང་ཡོད་ལ།བསྡུ་བར། ཐ་མ་གཉིས་ཟག་མེད་དུ་བཤད་ཀྱང་ཡིད་མི་བདེ་མི་འདོད་པའི་ལུགས་ཡིན་གྱི། དེ་ལ་ཟག་མེད་དང་ལུང་མ་བསྟན་མི་སྲིད་པར་འདོད་པའི་ལུགས་ལ་གཉིས་༷འོ།།གཟུགས་ཅན་བདུན། སྲོག སྡུག་བསྔལ་གཉིས། ཟག་བཅས་ལྷག་མ་རྣམ་གཉིས་ཀུའོ།།སྲོག་ནི།རྣམ་སྨིན་ཡིན་ཡང་དགྲ་བཅོམ་ཆེའི་འདུ་བྱེད་འཇོག་པ་ནི། ལོངས་སྤྱོད་ཀྱི་རྣམ་སྨིན་ཚེ་ཡིར་འགྱུར་བ་དང་།རྣམ་སྨིན་པའི་ལྷག་མ་འདྲེན་འདོད་པ་གཉིས་ཡོད་ཀྱང་འདིར་ལས་ལས་སྐྱེས་པ་ལྡོག་ནས་ཏིང་ངེ་འཛིན་ལས་སྐྱེས་པ་འཕེན་ཏེ། དེ་ནི་རྣམ་སྨིན་མིན་ལ།བསྟན་པ་དང་གཞན་ལ་ཕན་པའི་དོན་དུ་འཇོག ཕན་ཆུང་ངམ་ནད་སོགས་མཐོང་ན་གཏོང་སྟེ། མི་དགྲ་བཅོམ་དབང་རྣོན་རབ་མཐའི་བསམ་གཏན་ཐོབ་པས་བྱེད་དོ། །སྟོན་པས་སྲོག་གི་འདུ་བྱེད་བྱིན་གྱིས་བརླབས་ནས་ཚེའི་འདུ་བྱེད་བཏང་བ་ནི། རིས་མཐུན་གནས་པ་ནི། ཚེ་ཡིན་ལ། དུས་གཞན་གྱི་བར་དུ་འཚོ་བ་ནི།སྲོག་ཡིན་ལ།འདུ་བྱེད་ནི།བཏགས་ཡོད་ཡིན་ལ།བཏང་བ་324

དང་བྱིན་གྱིས་བརླབས་པ་ནི། འཆི་བ་དང་ཚེ་ལ་དབང་ཞིང་དམ་བཅའ་བརྟན་པའི་ཕྱིར།ཁ་ཅིག ཕུང་པོ་དང་འཆི་བདག་གི་བདུད་བཅོམ་པའི་དོན་ནོ། །ཟེར་རོ། །སྲོག་ནི་རྣམ་སྨིན་བཅུ་གཉིས་གཉིས། །ཐ་མ་བརྒྱད་དང་ཡིད་མི་བདེ།།མ་གཏོགས་པ་སྟེ་དེ་གཅིག་ནི།རྣམ་པར་སྨིན་བཅས་བཅུ་རྣམ་གཉིས།།ཡིད་དང་ཚོར་གཞན་དད་ལ་སོགས། །ཞེས་ཐ་མ་བརྒྱད་ཡིད་མི་བདེ་ནི། རྣམ་སྨིན་མིན་ལ། ལྷག་མ་གཉིས་ཀུར་བཤད་ཀྱང་། བསྡུ་བར་ཚོར་བ་བཏང་སྙོམས་མ་གཏོགས་པ་བཞི་ག་རྣམ་སྨིན་མིན་པར་བཤད་དོ། །གཟུགས་ཅན་བདུན་གྱི་རྒྱས་བྱུང་དང་། ཡིད་དང་ཚོར་བ་བཞིའི་དགེ་ཉོན་དང་། སྤྱོད་ལམ་སོགས་རྣམ་སྨིན་མིན་ལ། ལྷག་མ་ཡིན་ནོ། །ཡིད་མི་བདེ་མྱོང་འགྱུར་གྱི་ལས་ཞེས་པ་ནི། མཚུངས་ལྡན་ལ་དགོངས་སོ། །ཡིད་མི་བདེ་གཅིག་པུ་རྣམ་པར་སྨིན་པ་དང་བཅས་པ་ཡིན་ལ། ཡིད་ཚོར་བ་བཞི། དད་སོགས་ཏེ། བཅུ་ཆ་གཉིས་པ། གཞན་རྣམ་སྨིན་མེད་པའོ། །ཟེར་ཡང་། ཐ་མའི་ཟག་བཅས་ཀྱི་ཆ་རྣམས་རྣམ་པར་སྨིན་བཅས་སུ་མངོན་ནོ། །དགེ་བ་བརྒྱད་ཡིད་མི་བདེ་བ། །རྣམ་གཉིས་ཡིད་དང་ཚོར་གཞན་ནི། །རྣམ་གསུམ་གཞན་ནི་རྣམ་པ་གཅིག །ཅེས་ཐ་མ་བརྒྱད་དགེ་བ། ཡིད་མི་བདེ་དགེ་མི་དགེ་གཉིས། ཡིད་དང་ཚོར་བ་བཞི་ལ་ཆོས་གསུམ། ལྷག་མ་བརྒྱད་ལུང་མ་བསྟན་ནོ། །དྲི་མེད་མ་གཏོགས་འདོད་པར་གཏོགས། །ཕོ་མོའི་དབང་དང་སྡུག་བསྔལ་དག །མ་གཏོགས་གཟུགས་གཏོགས་གཟུགས་ཅན་དང་། །བདེ་བའང་མ་གཏོགས་གཟུགས་མེད་གཏོགས། །ཞེས་ཐ་མ་གསུམ་ཁམས་གསུམ་དུ་མ་གཏོགས་པར་འདི་དང་བསྡུ་བར་བཤད་མོད་ཀྱི།ཟག་བཅས་ཀྱི་ཆ་གཏོགས་དགོས་སོ།།འཁྲིག་པའི་འདོད་ཆགས་དང་བྲལ་ཞིང་མི་མཛེས་པ་མེད་པའི་ཕྱིར་ཕོ་མོའི་དབང་པོ་མེད་ཀྱང་325

ཕོའི་ངོ་བོ་གཞན་འདོད་པ་ན་ཡོད་པ་རྣམས་ཡོད་པས་ཕོ་ཚངས་པར་འགྱུར་བའི་གནས་ཡོད་པ་དང་མི་འགལ་ལོ། །བསྡུ་བར་བསམ་གཏན་དང་པོར་སྡུག་བསྔལ་མེད་པར་བྱས་པ་ནི། གྲོགས་ཡིད་མི་བདེ་མེད་པས་མངོན་དུ་མི་འགྱུར་བ་ལ་དགོངས་ཀྱི། སྤངས་པ་མིན་ཏེ། བསྡུ་བར་དེ་ལ་དེའི་ཕྱོགས་དང་མཐུན་པའི་གནས་ངན་ལེན་དང་མ་བྲལ་བའི་ཕྱིར་ཏེ། གལ་ཏེ་དེ་ལ་སྡུག་བསྔལ་གྱི་དབང་པོ་སྤངས་པར་གྱུར་ན། བསམ་གཏན་གཉིས་པ་དང་གནས་པའི་ཁྱད་པར་དམིགས་པར་མི་འགྱུར་ཞེས་བཤད་པས་སྡུག་བསྔལ་གནས་ངན་ལེན་གྱི་ཚུལ་དུ་ཡོད་ལ། ཁ་ཅིག མི་ལྕོགས་མེད་དང་བསམ་གཏན་ཁྱད་པར་ཅན་ན་ཡིད་བདེ་མེད་པར་འདོད་ཀྱང་། འདིར་མི་ལྕོགས་མེད་ན་ཡིད་མི་བདེ་འདོད་ལ། བསྡུ་བར་དེ་ན་ཡིད་བདེ་ཡང་ངོ་། །གཟུགས་མེད་ན་བརྒྱད་དོ། །ཡིད་དང་ཚོར་བ་གསུམ་རྣམ་གསུམ། །གཉིས་ཀྱི་སྤང་བྱ་ཡིད་མི་བདེ། །དགུ་ནི་བསྒོམས་པས་ལྔ་པོ་ནི། །སྤང་བར་བྱ་མིན་ཡང་གསུམ་མིན། །ཞེས་འདོད་ཀྱང་། བསྡུ་བར། དང་པོ་བཅུ་བཞི་མཐོང་སྤང་སྒོམ་སྤང་གཉིས་ཀུར་དང་། ཚོར་བ་ལྔ།དད་སོགས་ལྔ། ཡིད། མི་ཤེས་པ་ཀུན་ཤེས་པ་སྟེ། བཅུ་གཉིས་ཀྱི་ཕྱོགས་གཅིག་སྒོམ་སྤང་། ཕྱོགས་གཅིག་སྤང་བྱ་མིན་པ། ཐ་མ་གཉིས་སྤང་བྱ་མིན་པའོ། །གསུམ་པ་ནི། འདོད་པར་དང་པོར་རྣམ་སྨིན་གཉིས། །རྙེད་དེ་རྫུས་ཏེ་སྐྱེ་བས་མིན། །དེ་ཡིས་དྲུག་གམ་བདུན་ནམ་བརྒྱད། །གཟུགས་ན་དྲུག་གོ་གོང་མར་གཅིག །ཅེས་རྫུས་སྐྱེས་མིན་པས་འདོད་པར་སྐྱེས་མ་ཐག་ལུས་དང་། སྲོག་གཉིས་རྙེད་དེ། ཡིད་དང་བཏང་སྙོམས་སྔར་ནས་ཡོད་དོ། །རྫུས་སྐྱེས་མཚན་མེད་ཀྱིས་དྲུག་གམ། མཚན་གཅིག་པས་བདུན། ངན་སོང་གི་མཚན་གཉིས་པས་བརྒྱད་དོ།།གཟུགས་སུ་དྲུག གཟུགས་མེད་དུ་སྲོག་གོ།གཟུགས་མེད་དག་326

ཏུ་འཆི་བ་ནི། །སྲོག་དང་ཡིད་དང་བཏང་སྙོམས་ཉིད། །འགག་པར་འགྱུར་རོ་གཟུགས་ན་བརྒྱད།།འདོད་པར་བཅུ་འམ་དགུ་འམ་བརྒྱད།།རིམ་གྱིས་འཆི་བ་དག་ལ་བཞི།།དགེ་ལ་ཐམས་ཅད་དག་ཏུ་ལྔ།།ཞེས་འཆི་བའི་ཐ་མར་དབང་པོ་གཏོང་ཚུལ་ཅནི།གཟུགས་མེད་དུ་གསུམ།གཟུགས་སུ་དེ་དང་མིག་སོགས་ལྔ་སྟེ།བརྒྱད་འགག་སྟེ། རྫུས་སྐྱེས་དབང་པོ་ཚང་བར་སྐྱེ་ཞིང་འཆི་བས་སོ། །འདོད་པར་མཚན་གཉིས་པ་ལ་བཅུ། མཚན་གཅིག་ལ་དགུ། མཚན་མེད་ལ་བརྒྱད་འགག་པས་སོ། །དགེ་སེམས་ཀྱིས་འཆི་ན། དད་སོགས་ལྔ་བསྣན་ཏེ། དགུའོ། །གཟུགས་སུ་བཅུ་གསུམ། གཟུགས་མེད་དུ་བརྒྱད་དོ། །འབྲས་བུ་ཐ་མ་གཉིས་དགུས་ཐོབ།།གཉིས་ནི་བདུན་དང་བརྒྱད་དང་དགུས།།བཅུ་གཅིག་དག་གིས་་དགྲ་བཅོམ་ཉིད། །འགའ་ཞིག་སྲིད་ཕྱིར་བཤད་པ་ཡིན། །ཞེས་དད་སོགས་ལྔ།ཡིད། བཏང་སྙོམས། ཟག་མེད་དང་པོ་གཉིས་ཏེ།དགུས་འབྲས་བུ་དང་པོ་དང་། དད་སོགས་ལྔ།ཟག་མེད་ཐ་མ་གཉིས།ཡིད་དང་།བདེ་བ་དང་།ཡིད་བདེ་དང་།བཏང་སྙོམས་ཏེ།ཚོར་བ་གསུམ་གང་རུང་གཅིག་དང་དགུས་ཐོབ་ལ། དེའང་དགྲ་བཅོམ་ཉམས་ནས་སླར་ཐོབ་པ་ལ་ཚོར་བ་གསུམ་སྲིད་པས་བཅུ་གཅིག་ཅེས་བཤད་ཀྱི། ཕྱིར་མི་འོང་ཉམས་པ་ལ་བདེ་བའི་དབང་པོས་ཐོབ་པ་མེད་ཟེར་ལ། བསྡུ་བར། འབྲས་བུ་དང་པོ་གཅིག་གམ་བརྒྱད། གཉིས་པ་གཉིས་སམ་དགུས་ཐོབ་སྟེ། ཡིད་མི་བདེ་ལམ་གྱི་རྟེན་ཡིན་ཡང་ལམ་གྱིས་མ་བསྡུས་པའི་ཕྱིར་མ་གཏོགས། ཡིད་བདེའི་དབང་པོའང་འདིར་མ་བསྟན་པས་མ་གཏོགས་ཏེ། གཏོགས་ན་ལྷག་པར་བལྟའོ། །ཕྱིར་མི་འོང་བཅུ་གཅིག་གམ་གཉིས་ཀྱིས་ཏེ།ཡིད་མི་བདེ་སྔར་བཞིན་ནོ།།རྣམ་པར་ཐར་པ་གོང་མ་ལ་འདོད་པ་དང་། དོན་དུ་གཉེར་བ་དང་། ཡོངས་སུ་ཡི་ཆད་པ་དང་། ཡིད་མི་327

བདེ་བ་ཞེས་པ་ཐམས་ཅད་ཚང་བས་དང་པོ་གཉིས་ལ་ཡིད་མི་བདེའི་དབང་པོ་བཞག་གོ །དམན་པས་ཆོག་པར་མི་འཛིན་པའི་ཡི་ཆད་པ་དང་གོང་ན་མེད་པ་ལ་འདོད་པའི་ཡིད་མི་བདེ་གཉིས་མེད་ཀྱི། དགེ་བ་ལ་འདུན་པར་ཟད་པས་ཕྱིར་མི་འོང་ལ་དེ་མི་གཞག་གོ །དགྲ་བཅོམ་ལ་གཅིག་གམ་བཅུ་གཉིས་སོ། །གཞན་ནི། འབྲས་བུ་གཉིས་པ་འཇིག་རྟེན་པའི་ལམ་གྱིས་མཐར་གྱིས་ཐོབ་ན།དད་སོགས་ལྔ།བཏང་སྙོམས།ཡིད་བདེ་བདུན།འདས་ལམ་གྱིས་ཐོབ་ན། ཀུན་ཤེས་པའི་དབང་པོ་དང་བརྒྱད། ཆགས་བྲལ་སྔོན་སོང་ཡིན་ན།རྒྱུན་ཞུགས་དང་འདྲ་བའི་དགུས་ཐོབ་བོ། །འབྲས་བུ་གསུམ་པ་འཇིག་རྟེན་པའི་ལམ་གྱིས་མཐར་གྱིས་ཐོབ་ན། བདུན་དང་། འདས་ལམ་གྱིས་ཡིན་ན།བརྒྱད་དང་། ཆགས་བྲལ་སྔོན་སོང་གིས་ཡིན་ན། དགུ་སྔར་དང་འདྲའོ། །བཞི་པ་ནི།བཏང་སྙོམས་དང་ནི་སྲོག་དང་ནི།།ཡིད་དང་ལྡན་ལ་ངེས་གསུམ་ལྡན།།དེ་གསུམ་གཅིག་ལྡན་ན།ཐམས་ཅད་མི་ཚང་མི་སྲིད་ཀྱི།གཞན་ནི་མ་ངེས་ཏེ།མིག་སོགས་བཞི་ནི།གཟུགས་མེད་དང་།འདོད་པ་ན་མི་ཐོབ་པ་དང་།ཉམས་པ་ལ་མི་ལྡན། ལུས་ནི། གཟུགས་མེད་དུ། ཕོ་མོའི་དབང་པོ་ནི། གཟུགས་དང་།གཟུགས་མེད་དང་། འདོད་པ་ན་མ་ཐོབ་པ་དང་ཉམས་པ་ལ། བདེ་བ་ནི།བསམ་གཏན་བཞི་པ་ནས།ཡིད་བདེ་ནི།གསུམ་པ་ནས།སྡུག་བསྔལ་ནི།གཉིས་པ་ནས། ཡིད་མི་བདེ་ནི། འདོད་པ་ལ་འདོད་ཆགས་དང་བྲལ་ནས། དད་སོགས་ལྔ་ནི། དགེ་རྩ་ཆད་ནས་མི་ལྡན་ནོ། །བདེ་བའམ་ལུས་དང་ལྡན་པ་ལ་བཞི།མིག་རྣ་བ་སྣ་ལྕེ་གང་རུང་དང་ལྡན་ན་ལྔ།ཡིད་བདེ་དང་ལྡན་ནའང་ལྔ།དུཿཁ་དང་ལྡན་ན་བདུན། ཕོ་མོ་ཡིད་མི་བདེ་དད་སོགས་གང་རུང་དང་ལྡན་ན་བརྒྱད། ཐ་མ་གཉིས་དང་ལྡན་ན་བཅུ་གཅིག ཀུན་ཤེས་བྱེད་པ་དང་ལྡན་328

ན་བཅུ་གསུམ་རྣམས་ངེས་པར་ལྡན་གྱི། གཞན་ནི་མ་ངེས་པ་སྟེ། དབང་པོ་རིམ་གྱིས་འགགས་ནས་འཆི་བའམ་ལོང་བ་སོགས་སྲིད་པའི་དབང་དུ་བྱས་་ན།འདོད་པར་ཐམས་ཅད་ལྷ་དང་མི་ལའང་ཐམས་ཅད།ཟ་མ་ལ་བཅུ་བདུན།སྐྱེས་པ་བུད་མེད་ལ་ཉེར་གཅིག མཚན་གཉིས་པ་ལ་བཅུ་དགུ་སྟེ། དགེ་རྩ་མ་ཆད་པ་ལ་ཐམས་ཅད། ཆད་པ་ལ་བཅུ་བཞི། སོ་སྐྱེ་དང་དགྲ་བཅོམ་དགུ།འབྲས་བུ་དང་པོ་གཉིས་ཀྱི་ཞུགས་གནས་དང་། གསུམ་པའི་ཞུགས་པ་ལ་ཉི་ཤུ། གསུམ་པའི་གནས་པ་དང་བཞི་པའི་ཞུགས་པ་ལ་བཅུ་དགུ། གཟུགས་ན་བཅོ་བརྒྱད། གཟུགས་མེད་དུ་བཅུ་གཅིག་སྲིད་དོ། །ནང་གི་ཉུང་བར་ལྡན་པ་ནི། དགེ་རྩ་ཆད་པ་དང་གཟུགས་མེད་ཀྱི་སོ་སྐྱེ་ལ་བརྒྱད། ནང་གི་མང་བ་མཚན་གཉིས་པ་དབང་པོ་ཚང་བ་དང་འཕགས་པ་ཆགས་བཅས་ལ་བཅུ་་་་་དགུ་སྟེ།བདེ་ལུས་ལྡན་ལ་བཞི་དག་དང་།།མིག་སོགས་ལྡན་ལ་ལྔ་དག་དང་།།ཡིད་བདེ་ལྡན་ཡང་སྡུག་བསྔལ་ལྡན། །བདུན་དང་མོ་ཡི་དབང་སོགས་ལྡན། །བརྒྱད་དང་ཀུན་ཤེས་ལྡན་པ་ཡི། །དབང་པོ་ལྡན་ལ་བཅུ་གཅིག་ལྡན། །ཀུན་ཤེས་བྱེད་པའི་དབང་ལྡན་ལ། །བཅུ་གསུམ་དག་དང་ལྡན་པ་ཡིན། །དགེ་མེད་ནང་ན་ཉུང་ལྡན་པ། །ལུས་ཚོར་སྲོག་ཡིད་བརྒྱད་དང་ལྡན། །གཟུགས་མེད་བྱིས་པའང་དེ་བཞིན་ཏེ། །བཏང་སྙོམས་སྲོག་ཡིད་དགེ་རྣམས་དང་། །མང་པོར་ལྡན་ལ་བཅུ་དགུ་སྟེ། །དྲི་མ་མེད་རྣམས་མ་གཏོགས་སོ། །མཚན་གཉིས་འཕགས་པ་ཆགས་བཅས་ཏེ།།མཚན་གཅིག་དྲི་མེད་གཉིས་མ་གཏོགས།།ཞེས་སོ། །དྲུག་པ་སྡུག་ཚོར་ནི། རང་གི་མཚན་ཉིད་ཁོ་ནས་སྡུག་བསྔལ་གྱི་སྡུག་བསྔལ་ལོ།།སྡུག་བསྔལ་མྱོང་འགྱུར་གྱི་ཆོས་དབང་པོ་དང་།དོན་དང་།དེ་དང་མཚུངས་ལྡན་རྣམས་སྡུག་བསྔལ་མྱོང་བྱེད་ཀྱི་རང་སོགས་སོ། །ཕྱོགས་གཅིག་329

བདེ་བ་དང་གཉིས་མིན་མ་གཏོགས་པའོ། །བདུན་པ་བདེ་ཚོར་དང་དེ་མྱོང་འགྱུར་གྱི་ཆོས་དེའི་རྒྱུར་གྱུར་པ་རྣམས་གཞན་དུ་དམན་པའམ་ཞན་པར་་་་་འགྱུར་བས་ཡིད་མི་བདེ་འབྱུང་བའི་ཕྱིར་དང་། བདེ་ཚོར་རྒྱུ་དང་བཅས་པ་དེ་ལ་ཡང་ཆགས་ཤིང་ཞེན་པས་སེམས་ཡིད་མི་བདེ་བར་འགྱུར་བས་ཀྱང་་་་སོགས་ཏེ། བསྡུ་བར། འགྱུར་བའི་དབང་ལས་བྱུང་བའི་ཡིད་མི་བདེ་བ་ནི།འགྱུར་བའི་སྡུག་བསྔལ་ཉིད་དུ་བལྟའི།འགྱུར་བ་ཙམ་ཉིད་ནི་མ་ཡིན་ཏེ།ཡིད་མི་བདེ་དང་བྲལ་བ་རྣམས་ལ་ཡང་དེ་དམིགས་པ་དང་གནོད་པ་མེད་པའི་་་ཕྱིར་རོ།།ཞེས་སོ།།ཕྱོགས་གཅིག་ནི།སྡུག་བསྔལ་དང་།བཏང་སྙོམས་དང་།ཟག་མེད་མ་གཏོགས་པའོ། །བརྒྱད་པ་ནི། འདུ་བྱེད་ཀྱི་ནི་ཀུན་གཞི་དང་མཚུངས་ལྡན་གྱི་སྡུག་སོགས་དང་། ཚོར་བ་བཏང་སྙོམས་སྐྱེད་པའི་རྒྱུ་དང་མཚུངས་ལྡན་སྡུག་སོགས་དང་། སྡུག་བསྔལ་དང་འགྱུར་བའི་སྡུག་བསྔལ་དེ་གཉིས་མའི་གནས་ངན་ལེན་ཏེ། བག་ཆགས་སྤོང་སོགས་དང་། སྡུག་བསྔལ་དེ་གཉིས་ལས་མ་ཐར་ཏེ་མ་གྲོལ་བས་རེས་བདེ། རེས་སྡུག་སྟེ། རྟག་ཏུ་བཏང་སྙོམས་ལ་མི་གནས་པས་མི་སྡུག་པ་ཉིད་ཀྱིས་རྗེས་སུ་བཅིངས་པས་མཐའ་གཅིག་ཏུ་་་་གྲུབ་པ་དང་བདེ་བ་མ་ཡིན་པས་ཀྱང་སོགས་སོ། །ཁམས་ཐ་མ་གསུམ། སྐྱེ་མཆེད་ཐ་མ་གཉིས་སོ།།ཕྱོགས་གཅིག་ནི།ཟག་མེད་མ་གཏོགས་པ་ཐམས་ཅད་དོ། །འདིར་སྔར་གྱི་གཉིས་སུ་མ་འདུས་པའི་ཆ་བཤད་པ་ཡིན་གྱི། སྔར་གྱི་གཉིས་པོ་འདིར་མ་འདུས་པ་ནི་མ་ཡིན་ནོ། །དགུ་པ་ནི། མི་དགེ་སོགས་སོ། །ཕྱོགས་གཅིག་ནི། ཟག་མེད་ལུང་མ་བསྟན་མ་གཏོགས་པའོ། །ཚེ་ཕྱི་མའི་ཕུང་པོ་འཕེན་བྱེད་དང་། དེས་ཕྱི་མའི་རྣམ་སྨིན་ལ་ཉིང་མཚམས་སྦྱོར་བ་ཆོས་གསུམ་དུ་བསྟན་པས་བདག་སོགས་སོ། །རྒྱུ་དགེ་མི་དགེ་ལས་འབྲས་བུ་མ་330

བསྒྲིབས་ལུང་མ་བསྟན་དུ་མི་འདྲ་བར་སྨིན་པ་ནི། ངེས་ཚིག་སྟེ། རྣམ་སྨིན་མཚན་ཉིད་པ་ནི།ཀུན་གཞི་མཚུངས་ལྡན་དང་བཅས་པར་བལྟའོ།།ཀུན་གཞི་དེ་ལས་གཞན་པ་གཟུགས་དང་འཇུག་ཤེས་སོགས་ནི། རྣམ་སྨིན་ལས་བྱུང་བས་རྣམ་སྨིན་ཞེས་བཏགས་པ་སྟེ། སྤྱིར་རྒྱུ་མཐུན་དང་རྣམ་སྨིན་དང་།བཏགས་པ་ལས་བྱུང་བ་གསུམ། དང་པོ་ལ། རྣམ་སྨིན་གྱི་དང་། བཏགས་པའི་དང་།འགྱུར་བའི་དང་།རང་བཞིན་གྱི་རྒྱུ་མཐུན་ལས་བྱུང་བ་བཞི།གཉིས་པ་ལ། ལས་ལས་དང་པོར་སྐྱེས་མ་ཐག་གི་རྣམ་སྨིན་དང་། དེའི་སྐད་ཅིག་གཉིས་པ་ཕན་ཆད་རྣམ་སྨིན་ལས་སྐྱེས་པའི་རྣམ་སྨིན་ནོ། །གསུམ་པ་ལ་གཉིས་ཏེ།ཟས།གཉིད། ཚངས་སྤྱོད།སྙོམས་འཇུག་བཞིས་ཡུལ་ལ་ཁྱབ་པ་ཡིའོ།།ཁ་ཅིགཚངས་སྤྱོད་མི་གནོད་པ་ཙམ་དུ་ཟད་ཀྱི། རྒྱས་བྱེད་མིན་ལ། ལེགས་པར་བྱ་བ་དང་བཞིའོ། །ཞེས་ཟེར་རོ། །ཟས་དང་། དེའི་གནས་དང་། ཡིད་བྱེད་ཀྱི་ཁྱད་པར་བསྒོམས་པ་དང་། དུས་ཀྱིས་སྨིན་པ་ལ་ནི། མཚན་ཉིད་རྟས་པའི་འོ། །གཟུགས་ཅན་རྣམས་དེ་གཉིས་ཀྱིས་རྒྱས་པར་བྱེད་ལ། གཟུགས་ཅན་མ་ཡིན་པ་ཕྱི་མས་སོ།།ཁ་ཅིག ཐོགས་མེད་ཡིན་པས་རྒྱས་བྱུང་མེད་ཟེར་རོ།།གཟུགས་ན་ནི་སྙོམས་འཇུག་འབའ་ཞིག་རྒྱས་རྒྱུའོ། །དབང་པོ་གཟུགས་ཅན་གནས་དང་བཅས་པ་རྣམས་རྣམ་སྨིན་དང་། རྒྱས་བྱུང་གཉིས་ལས་གཞན་པའི་རྒྱུ་མཐུན་བྱུང་མེད་ལ།རྒྱས་བྱུང་རྣམ་སྨིན་དུ་མ་གཏོགས། སེམས་སེམས་བྱུང་ལ་རྒྱུ་མཐུན་རྣམ་སྨིན་རྒྱས་རྒྱུ་གཉིས་པའི་རྒྱས་བྱུང་གསུམ། ཆོས་སྐྱེའི་གཟུགས་ལ་རྣམ་སྨིན་བྱུང་མེད། ལྷག་མ་སེམས་སེམས་བྱུང་དང་འདྲའོ། །དེ་ལ་རྒྱས་པ་ལས་དང་།རྣམ་སྨིན་ལས་བྱུང་བ་རྣམ་སྨིན་མིན་ནོ།།དེས་ན་ངོ་བོ་མ་བསྒྲིབས་ལ་ལུང་དུ་མ་བསྟན་པ། ཕྱིའི་གཟུགས་ལྟ་བུ་མ་ཡིན་པར་སེམས་ཅན་དུ་331

བརྗོད་པ། རྒྱས་པ་དང་རྒྱུ་མཐུན་ལས་བྱུང་བ་མ་ཡིན་པར་རྒྱུ་དགེ་མི་དགེ་ལུང་བསྟན་པ་ལས་བྱུང་བ།དུས་མཉམ་པོ་དང་།དེ་མ་ཐག་བྱུང་བ་མ་ཡིན་གྱི་ཕྱིས་འབྱུང་བ་སྟེ། རྣམ་སྨིན་ལུང་དུ་མ་བསྟན་ཆོས། །སེམས་ཅན་བརྗོད་ལུང་བསྟན་ཕྱིས་འབྱུང་། །ཞེས་སོ། །བསྡུ་བར། ཉོན་མོངས་དང་མཐུན་པར་ཉིང་མཚམས་སྦྱོར་སེམས་ཉོན་མོངས་ཅན་ཡིན་ལ། དེ་ཕན་ཆད་རང་བཞིན་དུ་གནས་པའི་སེམས་ཅན་ཐམས་ཅད་རྣམ་སྨིན་དུ་འདོད་དོ། །རྣམ་སྨིན་བཏགས་པའི་དབང་དུ་བྱས་ནས་གོང་འོག་ཏུ་དེའི་ཐ་སྙད་བྱས་སོ། །སྒྲའི་ཁམས་རྣམ་སྨིན་ཡིན་ཡང་སྒྲ་རྣམས་རྣམ་སྨིན་མིན་ནོ། །ཚིག་རྩུབ་སྤངས་པས་ཚངས་དབྱངས་འགྲུབ་པར་བཤད་པ་ནི། ལས་ལས་འབྱུང་བ། དེ་ལས་སྒྲའམ་ལས། རྣམ་སྨིན་བཏགས་བྱུང་། རྒྱུ་མཐུན་བྱུང་། དེ་ལས་སྒྲའོ། །ཟེར་མོད་ཀྱི།འདིར་ཡེ་ཤེས་སུ་འདོད་པས་སྐྱོན་མེད་དོ། །བཅུ་པ་ལ།ངོ་བོའི་སྒོ་ནས་བཤད་པ་དང་།བྱེད་ལས་ཀྱི་སྒོ་ནས་མཇུག་བསྡུ་བ་གཉིས་ཀྱི་དང་པོ་ལ།འདོད་པ་ན་སྤྱོད་པའི་དྲི་རོ་རེག་གསུམ་གྱི་སྐྱེ་མཆེད་ནི། སྣ་ལྕེ་ལུས་གསུམ་གྱི་དུམ་བུར་བཅད་དེ་ཁམ་བྱས་ནས་མིད་པའི་ཕྱིར་རམ། ཁམ་གྱིས་གཅོད་ཅིང་ཟ་བས་ཁམ་གྱི་ཟས་ཏེ། ཟོས་ནས་ལེགས་པར་འཇུ་བས་ཀྱང་འཇུ་བའི་དུས་ན་དབང་པོའི་འབྱུང་བ་ཆེན་པོ་འཕེལ་ཞིང་རྟས་པར་བྱེད་པའོ། །ཁ་དོག་ནི། མིད་ཀྱང་རང་གི་དབང་པོའམ།དེའི་འབྱུང་བ་ལ་ཕན་མི་འདོགས་ན།གཞན་ལ་ལྟ་སྨོས་ཀྱང་ཅི་དགོས་ཤིང་། ཕྱིར་མི་འོང་དང་དགྲ་བཅོམ་ལ་ཡིད་དུ་འོང་བ་མཐོང་སྤང་ཕན་མི་འདོགས་པས་སོ་ཟེར་ལ།འདིར་དྲི་རོ་རེག་བྱ་ནི།རོ་ནུས་སྨིན་པ་འཇུ་བས་ཕན་གནོད་བྱེད་པས་དེར་བཞག་ཤི གཟུགས་སྒྲ་ནི།ནམ་ཡང་འཇུ་བས་ཕན་གནོད་དུ་འགྱུར་བ་མེད་པས་སོ། །ཟ་བ་ན་དབང་པོ་ཚིམ་པར་བྱེད་33་2

པ་དང་།ཡིད་དུ་འོང་བའི་ཁ་དོག་མཐོང་བས་དབང་པོ་ཚིམ་པར་བྱེད་པ་ནི།དེ་ལ་དམིགས་པའི་བདེ་བ་མྱོང་འགྱུར་གྱི་རེག་པ་ཟས་ཡིན་གྱི། འདི་མ་ཡིན་ནོ། །དེས་ན་ཟ་བའི་ཚེ་ཕན་འདོགས་ལ། འཇུ་བའི་ཚེ་གནོད་པ་ནི། རེག་ཟས་ཡིན་ལ་ཁམ་ཟས་མ་ཡིན་པ།དེ་ལས་ལྡོག་ན།མུ་གཉིས་པ།གཉིས་ཀུར་ཕན་ན་གསུམ་པ།གཉིས་ཀུར་མི་ཕན་ན་བཞི་པའོ།།ཁམ་དང་ཟས་ལ་ཡང་།ཁམ་གང་དབང་པོ་དང་འབྱུང་བ་མི་འཕེལ་བ་ནི། དང་པོ། ཟས་གཞན་གསུམ་གྱིས་དེ་འཕེལ་བ་ནི། གཉིས་པ།འཇུ་བས་ཕན་འདོགས་པ་ནི། གསུམ་པ། རེག་སོགས་གསུམ་དབང་པོ་ལ་མི་ཕན་པ་སོགས་བཞི་པའོ།།དེ་ལ་གཉིས་ཀྱི་ཕྲ་བ་ནི།བར་དོའི་དྲི་དང་། བསྐལ་པ་དང་པོའི་མི་དང་། ལྷ་རྣམས་ཟོས་མ་ཐག་ཡན་ལག་ཐམས་ཅད་དུ་སོང་ནས་འཇུའོ། །མངལ་གྱི་མེར་མེར་པོ་སོགས་ཀྱི་སྐབས་དང་། ཕྱིས་ཀྱང་ལྟེ་བའི་རྩ་ནས་ཟས་ཀྱི་དྭངས་མ་ཞུགས་ནས་ཁྱབ་པར་འགྱུར་བ་དང་། ཉི་ཆེའི་དམྱལ་བའི་ཟས་འགའ་ཞིག་མ་གཏོགས་པ་དམྱལ་བ་ཆེན་པོའི་རླུང་ཕྲ་མོ་རྒྱུ་བའི་ཟས་ཕྲ་མོ་ཐ་སྙད་གདགས་པར་མ་གཏོགས་པ་་ཡོད་ཀྱི།རགས་པ་མེད།ཁ་ཅིགལྕགས་ཀྱི་ཐུ་ལུམ་དང་ཟངས་ཞུན་སོགས་ཀྱང་བཀྲེས་སྐོམ་འཇོམས་ནུས་པས་ཟས་ཡིན་ཡང་མུ་བཞི་སོགས་གསུངས་པ་ནི།རྒྱས་འགྱུར་ལ་དགོངས་ཤེའོ། །བྱིས་པ་དང་དྲོད་གཤེར་སྐྱེས་སོགས་ཀྱི་ཟས་དང་།མི་མིད་ལ་གནས་པར་བྱེད་ལ།ཁྲུས་དང་བསྐུ་མཉེ་སོགས་ཕྲ་མོ།དེ་ལས་གཞན་ནི། རགས་པའོ།།དེ་སྐྱེ་གནས་བཞི་འགྲོ་བ་ལྔ་ཆར་ན་ཡོད་ལ། ཁམས་གོང་ན་མེད་དོ། །ཡིད་དུ་འོང་བའི་ཡུལ་གྱི་རེག་པས་ཚོར་བ་བདེ་བ་དང་།ཡིད་བདེ་བ་དང་། བཏང་སྙོམས་གང་རུང་གིས་ཕན་འདོགས་པས་རྣམ་ཤེས་ལ་ཕན་འདོགས་ལ། དེས་དབང་པོ་དང་འབྱུང་བ་ལ་ཕན་པར་བྱེད་པ་སྟེ། ངོ་333

བོ་སེམས་བྱུང་རེག་པའོ། །ཡུལ་འདོད་པ་ཐོབ་པའི་རྒྱུ་ཡང་དག་པའི་ཐབས་ཉོན་མོངས་ཅན་ཡིད་མིན་ལ་བརྟེན་ནས་འདོད་པའི་དངོས་པོ་དང་འབྲེལ་་བའི་རེ་བས་ཀྱང་མ་འོངས་པའི་ཡུལ་ཐོབ་ཏུ་རེ་བ་ལས་གྱུར་པའི་བདེ་སོགས་ཀྱི་རྣམ་ཤེས་ལ། དེས་དབང་པོ་དང་འབྱུང་བ་ལ་ཕན་ནོ། །ངོ་བོ་སེམས་བྱུང་སེམས་པའོ། །ཐལ་རྐྱལ་ལ་ཕྱེར་བཏགས་པས་བུ་གཉིས་ཡིད་ཆེས་ནས་ཡུན་རིང་དུ་མ་ཤི་བ་དང་། རྒྱ་མཚོར་གྲུ་ཆག་པས་མི་མཐོང་སྙམ་ནས་ལྦུ་བའི་ཕུང་པོའི་དྲུང་དུ་ཕྱིན་པ་རེ་བ་མེད་པར་ཤི་བ་དང་། རྒྱ་མཚོའི་སྲོག་ཆགས་བྱེ་ཐང་ལ་སྒོ་ང་བྱེ་མས་བཀབ་ནས་རྒྱ་མཚོར་འགྲོ་བ་རྣམས། སྒོ་ངས་མ་ལས་བརྩམས་ནས་དྲན་པ་མི་བརྗེད་པ་དེ་རེག་པའི་གནས་སྐབས་དེ་དྲན་པས་མི་འདྲུལ་བ་བཞིན་ནོ། །སྔར་གྱི་ཟས་གསུམ་གྱིས་རྣམ་ཤེས་ཆེར་རྟས་པའམ།ཟག་བཅས་ཀྱི་རྣམ་ཤེས་ལ་འདོད་ཀྱང་། འདིར་ཀུན་གཞིའི་དབང་གིས་ལེན་པས་ཀྱང་། ལེན་པ་སྟེ། དེས་བཟུང་བ་ལས་གྱུར་པ་སྟེ། དེ་དང་བྲལ་ན་ལུས་རུལ་བ་སོགས་སུ་འགྱུར་བས་སོ། །དེ་གསུམ་ཡང་ཟས་གཞན་དང་ཟག་མེད་ནི། ཕན་ཡང་ཟས་མིན་ཟེར་རོ། །གཉིད་ཚངས་སྤྱོད་ཏིང་ངེ་འཛིན་ནི། མི་གནོད་པ་ཙམ་ཡིན་པས་ཟས་སུ་མ་བཞག་གོ །དེ་གསུམ་ཁམས་གསུམ་ཆར་ན་ཡོད་ལ། འདོད་པ་ཡི་ནི་རགས་པ། ཁམས་གོང་གི་ནི་ཕྲ་བའོ། །གཟུགས་རྣམ་ཤེས་འདུ་བྱེད་ཀྱི་ཕུང་པོ་གསུམ་དང་། སེམས་ཀྱི་ཁམས་བདུན། དྲི་རོ་རེག་ཆོས་ཏེ། ཁམས་བཅུ་གཅིག་དང་། ཡིད་དྲི་རོ་རེག་ཆོས་ཏེ། སྐྱེ་མཆེད་ལྔའི་ཕྱོགས་ཏེ། ཟས་མ་ཡིན་པ་དོར་བའི་ལྷག་མའོ། །ཟས་ཀྱི་གནས་བྱ་ཐམས་ཅད་ཆོས་གསུམ་དུ་བསྟན་པས་བདག་སོགས་སོ།།གཉིས་པ་ནི།དེ་ཉིད་བསྡུས་ནས་སྟོན་པས་ཡང་ཟས་ནི། འདོད་པའི་སོ་སྐྱེ་འཆིང་བ་མཐའ་དག་ཅན་མ་སོགས་334

དང་། མཐོང་སྤང་གིས་དག་ཀྱང་སྒོམ་སྤང་གིས་མ་དག་པའི་སློབ་པ་དང་།ཁམས་གོང་གི་སོ་སྐྱེ་འཆིང་བ་ལྷག་མ་ཡོད་པས་དག་སོགས་དང་། འཆིང་བ་མཐའ་དག་ལས་གྲོལ་བའི་དགྲ་བཅོམ་གྱི་དག་སོགས་དང་། སངས་རྒྱས་བྱང་སེམས་མཐུ་ཆེན་ཐོབ་པ་རྣམས་ཀྱིས་ཟས་ཀྱི་གནས་སོགས་སོ། །བཅུ་གཅིག་པ་ནི། འདུས་བྱས་ཐམས་ཅད་དང་འདུས་མ་བྱས་ཀྱི་ཕྱོགས་གཅིག་མྱང་འདས་མ་གཏོགས་པ་ནི། གོང་ན་མྱང་འདས་ཡོད་པས་གོང་སོགས་སོ། །མྱང་འདས་མ་གཏོགས་པ་ཐམས་ཅད་དོ།།རྫས་ངན་པ་གོང་བཅས་སོ།།བཅུ་གཉིས་པ་ནི།ཕྱོགས་གཅིག་མྱང་འདས་ནི།རྣམ་པར་དག་པའི་དེ་བཞིན་ཉིད་ཡིན་པས།དེ་ཆོས་ཐམས་ཅད་ཀྱི་མཆོག་ཡིན་པའི་ཕྱིར་གོང་སོགས་སོ།།རྫས་ཀྱི་མཆོག་མྱང་འདས་ཆོས་ཀྱི་ཁམས་སྐྱེའི་ཕྱོགས་གཅིག་ཏུ་བསྟན་པས་བདག་སོགས་སོ། །གསུམ་པ་ནི། སྔར་བཤད་པ་དེ་ལྟར་ན། ཆོས་གསུམ་གྱི་རྣམ་པའི་དབྱེ་བའི་ཚུལ་འདིས་ཆོས་གསུམ་གྱི་དབྱེ་བའི་ཚུལ་ཚད་མེད་དུ་ཤེས་པར་བྱ་སྟེ།དམིགས་བཅས་སེམས་ཀྱི་ཁམས་བདུན་ནོ། །ཆོས་ཀྱི་ཕྱེད་ཀྱང་ཞེས་པ་ལྟར།དམིགས་བཅས་དམིགས་མེད་དང་། རེག་བྱ་རྣམ་པ་གཉིས་ཡིན་ཏེ། །ལྷག་མ་རྣམ་པ་དགུ་པོ་ནི། །འབྱུང་འགྱུར་ཆོས་ཁམས་ཕྱོགས་གཅིག་ཀྱང་། །ཞེས་འབྱུང་བ་འབྱུང་འགྱུར་གཉིས་ཀ་མིན་པ་གསུམ་དང་། གཟུགས་བཅུ་ནི་བསགས་པའོ།།ཞེས་བསགས་མ་བསགས་དང་།གཅོད་བྱེད་གཅད་པར་བྱ་བ་ཉིད། །ཕྱི་རོལ་གྱི་ནི་ཁམས་བཞི་ཡིན། །དེ་བཞིན་བསྲེག་བྱ་འཇལ་བྱེད་པའོ། །སྲེག་དང་གཞལ་ལ་མི་མཐུན་སྨྲ། །ཞེས་གཟུགས་དྲི་རོ་རེག་བྱ་བཞི། གཅོད་བྱེད་གཅད་བྱ།བསྲེག་བྱ་དང་འཇལ་བྱེད་ཡིན་ལ།ཁ་ཅིག དེ་བཞི་སྲེག་བྱེད་དང་གཞལ་བྱར་འདོད། ཁ་ཅིག མེ་ཁམས་ཁོ་ན་སྲེག་བྱེད་དང་། །ལྕི་བ་ཁོ་ན་335

གཞལ་བྱར་སྨྲའོ།།ནང་གི་བཅུ་གཉིས་གཟུགས་ལ་སོགས།།མ་གཏོགས་ཞེས་བྱ་ཕྱི་ནང་དང་། །མིག་དང་ཆོས་ཀྱི་ཁམས་ཕྱོགས་ནི། །ལྟ་བ་ཡིན་ཏེ་རྣམ་པ་བརྒྱད། །ཅེས་མིག་དང་འཇིག་ལྟ་སོགས་ལྔ་དང་། འཇིག་རྟེན་པའི་ཡང་དག་པའི་ལྟ་བ་དང་། སློབ་པའི་ལྟ་བ་དང་། མི་སློབ་པའི་ལྟ་བ་སྟེ།དེ་དག་ལྟ་བ་སྟེ།ལྷག་མ་རྣམས་ལྟ་བ་མ་ཡིན་པ་སོགས་གསུང་རབ་ལས་འབྱུང་བ་མཐའ་ཡས་པ་ཤེས་པར་བྱའོ། །གཉིས་པ་ལ། གསུམ་དང་། བཞི་དང་། དྲུག་ཏུ་དབྱེ་བ་གསུམ་གྱི་དང་པོ་ནི། སྔར་གྱི་དབྱེ་བའི་སྟེང་དུ་བསྣན་པས་ཡང་དབྱེ་བ་མདོར་བསྡུ་ན། གང་ཟག་ལ་བདག་མེད་པའི་ཚུལ་གྱིས་ངོ་བོ་ཉིད་གསུམ་སྟེ།ཀུན་བཏགས་ནི། ཕུང་སོགས་ལ་བརྟེན་ནས་མེད་བཞིན་དུ་ང་རྒྱལ་གྱི་གཞིར་གྱུར་པས་བདག ཞུམ་པའི་བདག་ཉིད་ཅན་ཡིན་པས་སེམས་ཅན། རིས་མཐུན་གནས་པར་བྱེད་པས་སྲོག ཉིང་མཚམས་སྦྱོར་བར་བྱེད་པས་སྐྱེ་བ།ཟས་ཀྱིས་གནས་པས་གསོ་བ།ཡང་ཡང་འགྲོ་བར་བརྟེན་པས་གང་ཟག གཙོ་བོར་ཡིད་ཀྱི་ལས་ལས་སྐྱེས་པས་ཤེད་ལས་སྐྱེས། ང་རྒྱལ་སྲུང་བར་བྱེད་པས་ཤེད་བུ་ཞེས་གང་སོགས་སོ། །རྣམ་བརྟགས་གཞན་དབང་ནི། ཆོས་གསུམ་དེ་དག་ཉིད་དེ། བདག་ལ་སོགས་པར་རྟོག་པའི་འཁྲུལ་པ་དེ་འབྱུང་བའི་གཞིར་གནས་པའོ།།ཆོས་ཉིད་ཡོངས་གྲུབ་ནི།གཞི་ཕུང་སོགས་ལ་དགག་བྱ་གང་ཟག་གི་བདག་ལ་སོགས་པ་མེད་ལ། བདག་མེད་ཀྱི་ཕུང་སོགས་དེ་ཉིད་སོགས་སོ། །གཉིས་པ་ལ། བསྟན་བཤད་དགོས་པ་བསྟན་པ་གསུམ་གྱི་དང་པོ་ནི། ཆོས་ཀྱི་རང་བཞིན། ཁྱད་པར། གང་ཟག་སོ་སོ། སྐད་ཅིག་སོ་སོ་སྟེ། བཞིའི་དབང་དུ་བྱས་ནས་མཚན་ཉིད་སོགས་བཞིའོ། །གཉིས་པ་ནི། སྔར་བཤད་པའི་ཆོས་གསུམ་གྱི་དབྱེ་བ་སོ་ལྔ་པོའི་སོ་སོའི་སོགས་སོ། །སོགས་ཀྱི་སྒྲས་ཐོགས་བཅས་336

སོགས་ནས་དབྱེ་བ་ཚད་མེད་པ་ཇི་སྐད་བསྟན་པའོ། །ལུས་ཐ་དད་ཇི་སྙེད་པར་ཕུང་སོགས་ཀྱང་ཐ་དད་དེ་སྙེད་དོ། །ལུས་གཅིག་ལ་ཡང་ཕུང་སོགས་ཀྱི་སྐད་ཅིག་རེ་རེ་ཞིང་འབྱུང་བ་སོ་སོ་ཐ་དད་པའོ། །གསུམ་པ་ནི། འདི་ཐམས་ཅད་མཁས་པའི་ཆེད་ཡིན་ན། དེས་ཅི་ཞིག་ཡོངས་སུ་ཤེས་ཞེས་པ་ནི། ཡེ་ཤེས་ཀྱི་ཡོངས་ཤེས་ཟག་མེད་ཤེས་པ་དང་། འདོད་པའི་སྡུག་ཀུན་དང་། འགོག་ལམ།ཁམས་གོང་གི་དེ་གསུམ་གྱི་མཐོང་སྤང་སྤངས་པའི་ཡོངས་ཤེས་ཏེ།དྲུགཐ་མའི་ཆ་མཐུན་དང་། གཟུགས་ཀྱི་ཟག་པ་དང་། གཟུགས་མེད་ཀྱི་ཟག་པ་སྤངས་པའི་ཡོངས་ཤེས་གསུམ་སྟེ།དགུ་སྟེ་སྤངས་པའི་ཡོངས་ཤེས་ཏེ། གཉིས་ལས་འདིར་འབྲས་བུ་ལ་རྒྱུ་བཏགས་ནས་སྤངས་པའི་ཡོངས་ཤེས་སོ། །ཆོས་གསུམ་གྱི་མཚན་ཉིད་ལ་མཁས་པས་ཤེས་བྱ་ཆོས་ཙམ་དུ་ཤེས་ནས་གང་ཟག་གི་བདག་ལ་མངོན་ཞེན་འཁྲུལ་པར་ཡོངས་སུ་ཤེས་ནས་སྤོང་བའོ། །རྣམ་པ་དུ་མར་ཤེས་པས་རིལ་པོ་གཅིག་ཏུ་འདུ་སོགས་སོ། །ལུས་སོ་སོ་ལ་དེ་དུས་ཀྱི་ཆོས་གསུམ་སོ་སོ་ཐ་དད་དུ་ཡོད་པར་ཤེས་པ་ལས་མ་བྱས་པའི་འབྲས་བུ་་་་་དང་ཕྲད་པ་དང་། བྱས་པའི་འབྲས་བུ་རྒྱུད་གཞན་ལ་འབྱིན་པ་ཡིན་པས་ཆུད་ཟ་བའི་འདུ་ཤེས་སོགས་སོ། །རྒྱུན་གཅིག་ལ་སྐད་ཅིག་དུ་མར་ཤེས་པས་རྟག་ཅིང་བརྟན་སོགས་སོ། །གསུམ་པ་ལ།བསྟན་བཤད་གཉིས་ཀྱི་དང་པོ་ནི།ཡང་སོགས་སོ། །གཉིས་པ་ནི། འདོད་ཁམས་ན་སྤྱོད་པའི་ཆོས་ནི། འདོན་ཡོན་ལ་སྲེད་པ་ལས་བྱུང་བའི་ཕྱིར་ཕྱི་བལྟས་ཡིན་ལ། ཕལ་ཆེར་སྨོས་པས། སངས་རྒྱས་ཀྱི་བསྟན་པ་ལ་ཐོས་བསམ་སྒྲུབ་གསུམ་ཕྱི་བལྟས་སུ་མ་གཏོགས་སོ། །མཉམ་གཞག་གི་ས་པ་སངས་རྒྱས་ཀྱི་བསྟན་པའི་ཐོས་བསམ་སྒྲུབ་དང་། དང་པོའི་ཉེར་བསྡོགས་ཡན་ཆད་ཟག་བཅས་ཟག་མེད་ཐམས་ཅད་དོ། །སོ་སྐྱེ་ནི།337

སྔོན་དང་ཕྱི་མའི་མཐའ་གཟུང་དཀའ་བས་སོ། །འཕགས་པ་སློབ་པ་རྣམས་སྲིད་པ་ལན་བདུན་པ་སོགས་དང་། མི་སློབ་པ་ཐ་མ་མ་གཏོགས་པ་རྣམས་སྐྱེ་བ་ཕྱི་མ་མི་ལེན་པར་ངེས་པས་དུས་ཀྱི་ཚད་འདི་ཙམ་ཞེས་ཡོངས་སུ་ཆད་་་་་པའོ། །ཐ་མ་འཆི་ཁའི་ཆོས་གསུམ་ནི། དེའི་དུས་ན་ཡོད་ཀྱི། སྐད་ཅིག་གཉིས་པར་རྒྱུན་རྒྱུན་ཆད་པའི་ཕྱིར་རོ། །ཕར་ཕྱིན་ཀུན་རྫོགས་པའམ་ས་བརྒྱད་པ་ཡན་ཆད་བརྙེས་པས་ཡོན་ཏན་དམ་པའི་ཕ་རོལ་དུ་སོན་པ་རྣམས་ལས་ཉོན་ལས་བྱུང་བའི་ཟག་བཅས་ཀྱི་ཕུང་པོ་མེད་ཀྱང་སྨོན་ལམ་གྱི་དབང་གིས་་་་་་་གཞན་དོན་དུ་ཕུང་སོགས་ཀུན་ཏུ་སྟོན་པའོ། །གཉིས་པ་ལ། དམིགས་རྣམ་གཉིས་ཀྱི་དང་པོ་ལ། བསྟན་བཤད་དེ་ལ་མཁས་པའི་ཕན་ཡོན་གསུམ་གྱི་དང་པོ་ནི།བསྡུས་པ་སོགས་སོ།།གཉིས་པ་ནི།སྡུད་བྱེད་ཕུང་སོགས་སོ་སོའི་རང་གི་མཚན་ཉིད་བསྡུ་བྱ་མཚན་གཞི་དེ་དག་ཐམས་ཅད་བསྡུས་པ་སྟེ། གཟུགས་སུ་རུང་བས་གཟུགས་སོ་ཅོག་བསྡུས་པ་ལྟ་བུའོ།།འགྲེལ་པར།གཟུགས་ཀྱི་ཕུང་པོ་ཉིད་ཀྱིས་གཟུགས་ཀྱི་ཕུང་པོ་ཀུན་བསྡུས་ཞེས་འཆད་དོ། །ཕུང་སོགས་ཀྱི་ས་བོན་ཀུན་གཞི་རྣམ་ཤེས་དེས་བསྡུ་བྱ་ཆོས་གསུམ་ཐམས་ཅད་བསྡུས་ཏེ། དེ་དག་གི་ས་བོན་ཡོད་པའི་ཕྱིར་ཞེས་འགྲེལ་པར་ཏེ། རྒྱུས་འབྲས་བུ་བསྡུས་པར་བཤད། གནའ་མཆན་ལས། ས་བོན་ནི་ཁམས་ཡིན་ལ། དེ་ཀུན་གཞིས་བསྡུས་པས་ཁམས་བསྡུས་པར་བཤད་དོ། །ཕུང་སོགས་རྣམས་བེམ་རིག་སོགས་སོ་སོའི་མཚན་ཉིད་ཐ་དད་ཀྱང་ཕུང་པོའི་དོན། དུ་མ་སྤུངས་པ་བཙན་པར་བྱས་ཏེ་གཟུགས་དང་རྣམ་ཤེས་སོགས་ཀུན་འགྲོར་བསྡུས་ཤིང་། ཁམས་དང་སྐྱེ་མཆེད་ཀྱི་དོན། ཉེར་སྤྱོད་འཛིན་པ་དང་སྐྱེ་བའི་སྒོའི་དོན་བཙན་པར་བྱས་ནས་མིག་སོགས་ཐམས་ཅད་ཁམས་སྐྱེར་བསྡུས། ཕན་ཚུན་ཞེས་པས་ཕུང་པོ་338

ཁམས་སྐྱེར་བསྡུས་ཤིང་། ཁམས་སྐྱེའང་ཕུང་པོར་བསྡུས་པའོ། །བསྡུ་བྱ་བདེ་བའི་གནས་སྐབས་ཀྱི་ཕུང་སོགས་ནི། སྡུད་བྱེད་བདེ་བའི་གནས་སྐབས་དེ་དག་ཉིད་ཀྱིས་བསྡུས་ཀྱི། ཉིད་ཅེས་པའི་ངེས་གཟུང་གིས་སྡུག་བསྔལ་དང་བཏང་སྙོམས་ཀྱི་གནས་སྐབས་ཀྱིས་བསྡུས་པ་སེལ་ལོ། །བསྡུ་བྱ་གཟུགས་ཕུང་འཁོར་དེ་ལ་བརྟེན་པའི་ཚོར་སོགས་དང་བཅས་པ་ནི། སྡུད་པ་ནི། སྡུད་བྱེད་གཟུགས་དེ་ལས་གཞན་པ་ཕུང་པོའི་གྲོགས་སུ་གྱུར་པ། ཚོར་སོགས་རྣམས་དང་ལྷན་ཅིག་ཏུ་ཕུང་པོ་ལྔས་བསྡུས་པ་ནི། གྲོགས་ཀྱིས་བསྡུས་པའོ། །ཆོས་ཀྱི་སྐྱེ་མཆེད་འཁོར་བཅས་སྐྱེ་མཆེད་བཅུ་གཉིས་ཀྱིས་བསྡུས་པའི་བར་ལའང་་་རིག་པར་བྱའོ།།བསྡུ་བྱ་ཡུལ་ཤར་སོགས་ཀྱི་ཆོས་གསུམ་རྣམས།སྡུད་བྱེད་ཡུལ་ཤར་སོགས་ཀྱི་ཆོས་གསུམ་དེ་དག་ཉིད་ཀྱིས་བསྡུས་པའོ།།བསྡུ་བྱ་འདས་པའི་ཆོས་གསུམ་རྣམས། སྡུད་བྱེད་འདས་པའི་ཆོས་གསུམ་དེ་དག་ཉིད་ཀྱིས་བསྡུས་པ་སོགས་སོ། །ཉིད་ཅེས་སྨོས་པས་དུས་ཅན་ལས་ཐ་དད་པའི་དུས་མེད་པར་བསྟན་ནོ། །བསྡུ་བྱ་ཕུང་སོགས་ཀྱིས་བསྡུས་པའི་ཆོས་མདོ་གཞན་ལས་མིང་ཐ་དད་དུ་བསྟན་པ་ཇི་སྙེད་པ་དེ་དག་སྡུད་བྱེད་ཕུང་སོགས་ཀྱི་་་་་ནང་མཚན་གང་ཡང་རུང་བས་བསྡུས་པ་ནི།ཕྱོགས་གཅིག་གིས་བསྡུས་པ་སྟེ།ཚུལ་ཁྲིམས་ཀྱི་ཕུང་པོ་གཟུགས་ཕུང་གི་ཕྱོགས་གཅིག་གིས། ཏིང་ངེ་འཛིན་དང་ཤེས་རབ་ཀྱི་ཕུང་པོ་འདུ་བྱེད་ཀྱི་ཕུང་པོའི་ཕྱོགས་གཅིག་གིས་བསྡུས། ཁ་ཅིག རྣམ་གྲོལ་དང་རྣམ་གྲོལ་ཡེ་ཤེས་མཐོང་བ་གཉིས་ཀྱང་དེས་བསྡུས་པར་འདོད་དོ།།ཆོས་ཀྱི་ཕུང་པོ་ནི།མདོ་སྡེ་པ་ལྟར་ན།ཚིག་ཡིན་པས་གཟུགས་ཕུང་དུ་འདུ། བྱེ་བྲག་སྨྲ་བ་ལྟར་ན། མིང་ཡིན་པས་ལྡན་མིན་འདུ་བྱེད་དུ་འདུ་ལ།དེའི་ཚད་ནི།བསྟན་བཅོས་ཆོས་ཀྱི་ཕུང་པོའི་ཚད་མཉམ་པ་ཤུ་ལོག་སྟོང་ཕྲག་339

དྲུག་གམ། ཕུང་སོགས་ཀྱི་གཏམ་རྒྱུད་རེ་རེའང་ཉོན་མོངས་པ་ལ་སྤྱོད་པ་རེ་རེའི་གཉེན་པོར་ཆོས་ཀྱི་ཕུང་པོ་རེ་རེ་སྟེ། ཆོས་ཀྱི་ཕུང་པོ་བརྒྱད་ཁྲི་དག།གང་རྣམས་ཐུབ་པས་གསུངས་དེ་དག །ཚིག་གམ་མིང་ཡིན་དེ་དག་ནི། །གཟུགས་དང་འདུ་བྱེད་དག་ཏུ་འདུས། །ཁ་ཅིག་བསྟན་བཅོས་ཚད་ཅེས་ཟེར། །ཕུང་པོ་ལ་སོགས་གཏམ་རེ་ཡིན། །སྤྱོད་པ་རྣམས་ཀྱི་གཉེན་པོར་ནི། །ཆོས་ཀྱི་ཕུང་པོ་མཐུན་པར་གསུངས། །ཞེས་སོ། །འདོད་པ་དང་གནོད་སེམས་དང་རྣམ་འཚེའི་ཁམས་ནི།སེམས་བྱུང་ཡིན་པས་ཆོས་ཁམས་ཀྱིས།ས་སོགས་བཞི་ནི།རེག་བྱའི་ཁམས་ཀྱིས། ནམ་མཁའི་ཁམས་ནི། གཟུགས་ཁམས་ཀྱིས། རྣམ་ཤེས་ཀྱི་ཁམས་ནི། ཟག་བཅས་ཀྱི་རྣམ་ཤེས་ཀྱི་ཁམས་ཀྱིས། ཟད་པར་གྱི་སྐྱེ་མཆེད་བཅུ། ཟིལ་གནོན་གྱི་སྐྱེ་མཆེད་བརྒྱད། ནམ་མཁའ་མཐའ་ཡས་སྐྱེ་མཆེད་ལ་སོགས་པ་བཞི་ནི། ཡིད་ཆོས་ཀྱི་སྐྱེ་མཆེད་ཀྱིས་སོ། །རྣམ་གྲོལ་སྐྱེ་མཆེད་ལྔ་ནི། ཤེས་རབ་ཡིན་པས་ཆོས་ཀྱི་སྐྱེ་མཆེད།འཁོར་དང་བཅས་ན།སྒྲ་དང་།ཡིད་དང་།ཆོས་སྐྱེ་གསུམ་གྱིས་བསྡུས་སོ། །མ་ལུས་པས་བསྡུས་པ་ནི། སྡུག་བསྔལ་གྱི་ཕུང་པོ་ནི།ཉེར་ལེན་ཕུང་པོ་ལྔས་བསྡུས། འདོད་ཁམས་ནི། ཁམས་བཅོ་བརྒྱད་པོ་ཐམས་ཅད་ཀྱིས། འདུ་ཤེས་མེད་པའི་སྐྱེ་མཆེད། དྲི་རོ་མ་གཏོགས་པའི་སྐྱེ་མཆེད་བཅུས་བསྡུས་ཀྱང་དེ་ན་ཡོད་པའི་སྐྱེ་མཆེད་མཐའ་དག་གིས་བསྡུས་པས་་་་་མཐའ་དག་གིས་བསྡུས་པར་བཤད་ཟེར་རོ།།གཅིག་གིས་གཅིག་བསྡུས་པ་ལ།ཕུང་པོ་ཁམས་སྐྱེ་དང་། ཁམས་ཕུང་སྐྱེ་དང་། སྐྱེ་མཆེད་ཕུང་ཁམས་ཀྱིས་བསྡུས་ཚུལ་དང་། གཞན་རྣམས་ཀྱང་ཆོས་གསུམ་དུ་བསྡུ་ཚུལ་དང་བཞིའི་དང་པོ་ནི། བསྡུ་བྱ་གཟུགས་ཕུང་། སྡུད་བྱེད་ཁམ།ས་སྐྱེ་གཟུགས་བཅུ་དང་།གཅིག་གི་ཕྱོགས་ཆོས་ཀྱི་ཁམས་སྐྱེའི་གཟུགས་ཀྱིས་བསྡུས་སོ། །ཚོར་སོགས་340

གསུམ་ཆོས་ཀྱི་ཁམས་སྐྱེའི་ཆ་རེས་སོ། །རྣམ་ཤེས་རྣམ་ཤེས་ཀྱི་ཁམས་བདུན་དང་།ཡིད་ཀྱི་སྐྱེ་མཆེད་གཅིག་གིས་སོ། །གཉིས་པ་ལ།གཟུགས་ཕུང་གི་ཕྱོགས་གཅིག་ནི། དབང་པོའི་གཟུགས་ལྔ་ཆ་གཅིག་གོ །གཟུགས་ཕུང་གི་ཕྱོགས་གཅིག་ཡུལ་གཟུགས་ཀྱི་ལྔ་ཆ་གཅིག་དང་ཡུལ་གྱི་སྐྱེ་མཆེད་གཅིག་གིས་སོ། །རྣམ་ཤེས་ཀྱི་ཕུང་པོ་དང་ཡིད་ཀྱི་སྐྱེ་མཆེད་ཀྱི་ཕྱོགས་གཅིག་ཚོགས་དྲུག་གི་་་ལུགས་ཀྱི་དྲུག་ཆ་གཅིག་གིས།འདིས་ཡིད་ཀྱི་ཁམས་ཀྱང་བཤད་པར་བལྟའོ།་།ཆོས་ཁམས་ནི། ཕུང་པོ་ཚོར་འདུ་འདུ་བྱེད་གསུམ་གཅིག་གཟུགས་ཕུང་གི་ཕྱོགས་གཅིག་བསྡུས་པ་ལས་གྱུར་སོགས་དང་། ཆོས་ཀྱི་སྐྱེ་མཆེད་གཅིག་གིས་བསྡུས་སོ། །གསུམ་པ་ལ། ཡིད་ཀྱི་སྐྱེ་མཆེད་ནི། རྣམ་ཤེས་ཕུང་པོ་གཅིག་དང་།སེམས་ཀྱི་ཁམས་བདུན་གྱིས།ཆོས་སྐྱེ་ནི།སྔར་བསྟན་པའི་ཕུང་པོ་གསུམ་དང་།གཟུགས་ཕུང་གི་ཕྱོགས་གཅིག་དང་། ཆོས་ཁམས་གཅིག་གིས་སོ། །བཞི་པ་ནི། ཆོས་གསུམ་གཅིག་གིས་གཅིག་བསྡུས་པ་དེ་བཞིན་དུ། སྔར་བཤད་པ་དེ་ལས་གཞན་པའི་ཆོས་སེམས་ཅན་གྱི་ཕུང་པོ་སོགས་ཕུང་པོར་བསྟན་པ་དང་།ཁམས་མང་པོའི་མདོར་ཁམས་དྲུག་ཅུ་རྩ་གཉིས་དང་། འདུ་ཤེས་མེད་འདུ་ཤེས་མེད་མིན་གྱི་སྐྱེ་མཆེད་དུ་ཉེ་བར་འགྲོ་བ་སོགས་སྐྱེ་མཆེད་དུ་བསྟན་པ་་རྣམས་དང་། གང་དག་ཕུང་ཁམས་སྐྱེ་མཆེད་ཀྱི་མིང་དེ་བཞིན་དུ་མ་བསྟན་པ་རྫས་ཡོད་སོགས་ཀྱང་ཆོས་གསུམ་གྱིས་བསྡུས་པ་ཇི་ལྟར་མཐུན་མཐུན་ཏེ།རིགས་རིགས་སུ་རིག་པར་བྱའོ། །དོན་དམ་པས་བསྡུས་པ་ནི། གང་བསྡུ་བྱ་ཆོས་གསུམ་པོ་རྣམས། སྡུད་བྱེད་དེ་རྣམས་ཀྱི་ཆོས་ཉིད་དེ་བཞིན་ཉིད་ཀྱིས་བསྡུས་པའོ། །གསུམ་པ་ནི། སྤྱིར་བསྡུས་པ་ལ་དྲུག་སྟེ། རི་དྭགས་རྣམས་དགོན་པས་བསྡུས་ཞེས་པ་ལྟར། མིག་གིས་མིག་ཤེས་བསྡུས་པ་སོགས་གཞིའི་གནས་341

ཀྱིས་དང་། ཐག་པས་ཤིང་ཁུར་བཅིངས་པ་ལྟར། ལུས་ཀྱིས་མིག་སོགས་བཅིངས་པ་འཆིང་བས་དང་། མི་ཕན་ཚུན་བརྟེན་པ་བཞིན་སེམས་སེམས་བྱུང་དམིགས་པ་གཅིག་ལས་འབྱུང་བ་གཅིག་གིས་གཅིག་དང་། རྗེ་བོས་བྲན་བཞིན་ཀུན་གཞིས་ལུས་བཟུང་བ་ཉེ་བར་འཛིན་པ་དང་། བུམ་པས་ཆུ་བཟུང་བ་ལྟར། ཏིང་ངེ་འཛིན་གྱིས་སེམས་སེམས་བྱུང་བཟུང་བ་རྣམ་པར་མི་འཕྲོ་བས་དང་། རྒྱ་མཚོས་འབབ་ཆུ་སྡུད་པ་ལྟར། གཟུགས་ཕུང་གིས་མིག་སོགས་བསྡུས་པ་མངོན་པར་སྡུད་པས་བསྡུས་པ་སྟེ།དྲུག་ལས། འདིའི་བཅུ་གཅིག་པོ་ཐ་མའི་དབང་དུ་བྱས་ནས་བསྟན་ནོ། །དེ་ལྟར་གཅིག་གི་ནང་དུ་གཅིག་བསྡུས་པ་ལ་མཁས་ན། གཅིག་ལ་དམིགས་པས་ཐམས་ཅད་ལ་དམིགས་པར་འགྱུར་བའི་ཕྱིར་དམིགས་སོགས་ཏེ། དམིགས་པ་ཤེས་བྱ་ཐམས་ཅད་མངོན་པར་བསྡུས་ནས་མཉམ་པར་བཞག་པ་དེ་ལྟ་དེ་ལྟར་ཞི་ལྷག་གི་དགེ་རྩ་སོགས་སོ།།གཉིས་པ་ལ།བདག་མེད་དང་།མི་རྟག་པའི་རྣམ་པ་གཉིས་ཀྱི་དང་པོ་ལ།བསྟན་བཤད་དེ་ལ་མཁས་པའི་ཕན་ཡོན་གསུམ་གྱི་དང་པོ་ནི། ངོ་བོའི་དབྱེ་བ་རྣམ་པ་དྲུག་སོགས་སོ། །ཡུལ་དང་། དུས་དང་། བྱེད་ལས་དང་། དམིགས་པའི་དབང་དུ་བྱས་ནས་གསུམ་དང་། གཅིག་དང་། གཅིག་དང་། གཅིག་གོ།གཉིས་པ་སོ་སོའི་མཚན་ཉིད་ལ། རྡུལ་ཕྲ་རབ་ཀྱི་ཕྱོགས་ཡུལ་ལ་རྡུལ་ཕྲ་རབ་གཅིག་ཏུ་གཏོགས་པའི་ཕྱོགས་ཅན་གཟུགས་དྲི་རོ་སོགས་ཇི་ལྟར་སྲིད་པ་་་་་ཐམས་ཅད་ཕྱོགས་སམ་ཡུལ་མཐུན་པས་ཐ་དད་མེད་པའོ། །རྡུལ་ཕྲ་རབ་ལས་གོང་མ་རྡུལ་གཉིས་འདུས་པ་ཕན་ཆད་རྙོག་ཆུའི་ནང་ན་ཆུའི་རྡུལ་ཕྲན་ཕན་ཚུན་འདྲེས་པ་ལྟ་བུ་ཕྱོགས་ཅན་སོགས་སོ། །ཕྱོགས་ཅན་འདུས་པའི་རགས་པ་རྣམས་ཉིད་ཕན་ཚུན་འཕྲད་པ་སྟེ། ཅིག་པ་ལ་འཇིམ་གོང་འཕྲད་པ་བཞིན་ནོ།།342

ལུས་གཅིག་ལ་ཕུང་སོགས་སྐད་ཅིག་མ་དག་དུས་ལྷན་ཅིག་འབྱུང་བ་སྟེ། སྐྱེ་ཞིང་འཁོད་པ་སྟེ་གནས་པ་དེའོ། །དགོས་པ་གཅིག་ལ་ཞུགས་པ་རྣམས་ཕན་ཚུན་དུ་བྱ་བ་སྒྲུབ་པ་འདི་ལྟ་སྟེ། དགེ་སློང་གཉིས་ལྟུང་ཕྱིར་སོགས་ཀྱི་རྩོད་པའི་གཞི་གང་ཡང་རུང་བ་གཏན་ལ་འབེབས་པ་ལ་ཕན་ཚུན་གྲོགས་བྱས་་་་ནས་སྒྲུབ་པའོ།།མཐུན་པར་གཏོགས་པའི་མཚུངས་ལྡན་ལ་གསུམ་སྟེ།དེའི་ངོ་བོ་དང་། ཁྱད་ཆོས་དང་། རབ་དབྱེ་ལས། དང་པོ་ནི། རྟེན་གཅིག་པའི་སེམས་སེམས་བྱུང་རྣམས་དམིགས་ཡུལ་གཅིག་མཐུན་པར་གཏོགས་པའོ། །གཉིས་པ་ནི། གཞན་གྱི་དངོས་པོ་དང་མཚུངས་ལྡན་ཡིན་པས། སེམས་དང་ཚོར་སོགས་མཚུངས་པར་ལྡན་གྱི། བདག་གི་དངོས་པོ་དང་མཚུངས་ལྡན་མ་ཡིན་པས་སེམས་ནང་ཕན་ཚུན་ནམ། ཚོར་བ་ནང་ཕན་ཚུན་མཚུངས་པར་མི་ལྡན་ཏེ།རྫས་མི་མཚུངས་སོ། །དམིགས་རྣམ་དང་ངོ་བོ་མཐུན་པ་གཉིས་མཚུངས་ལྡན་ཡིན་གྱི།མི་མཐུན་པ་ཆགས་སྡང་དགེ་སྡིག་གཉིས་ནི་མ་ཡིན་ནོ།།དུས་འདྲ་བ་སྟེ། མཉམ་པ་གཉིས་མཚུངས་ལྡན་ཡིན་གྱི། དུས་མི་འདྲ་བ་འདས་ད་ལྟར་དང་། ད་ལྟར་དང་མ་འོངས་པ་གཉིས་ལྟ་བུ་ནི་མ་ཡིན་ནོ། །མཐུན་པའི་ཁམས་དང་ས་པ་འདོད་པའི་སེམས་སེམས་བྱུང་ལྟ་བུ་མཚུངས་ལྡན་ཡིན་གྱི།མི་མཐུན་པའི་ཁམས་འདོད་པ་དང་བསམ་གཏན་དང་པོ་ལྟ་བུའམ། མི་མཐུན་པའི་ས་པ་བསམ་གཏན་དང་པོ་དང་གཉིས་པ་ལྟ་བུ་ནི་མ་ཡིན་ནོ། །གསུམ་པ་ལ།ལྡན་ཆོས་དང་།གནས་སྐབས་དང་།དུས་དང་།ཁམས་དང་།རྒྱུད་ཀྱི་དབྱེ་བ་སྟེ།ལྔ་ལས།དང་པོ་ནི།མཚུངས་ལྡན་ཀུན་ཏུ་འགྲོ་བ་ནི།ཚོར་སོགས་ལྔ་དང་།རྣམ་ཤེས་རྣམས་ཁམས།ས།གནས་སྐབས་ཐམས་ཅད་དུ་འགྲོ་སྟེ།དེ་དག་གང་རུང་གཅིག་མེད་ན་ཐམས་ཅད་མེད་པའི་ཕྱིར་རོ།།ཀུན་འགྲོའི་རྣམ་343

གྲངས་གཞན་ཡང་ཉོན་ཡིད་དང་བ་དང་། ལྟ་སོགས་ཉོན་མོངས་བཞི་རྣམས་སོ་སྐྱེའི་གནས་སྐབས་ཐམས་ཅད་ན་ཡོད་དོ། །དེ་དག་གཅིག་མེད་ན། ཐམས་ཅད་མེད་པས་སོ། །རེས་འགའ་མཚུངས་ལྡན་ནི། དགེ་ཉོན་རྣམས་གཅིག་ལྡན་དུས་ན་གཅིག་མི་ལྡན་པས་སོ། །གཉིས་པ་ནི། བདེ་ཚོར་མཚུངས་ལྡན་དང་བཅས་གནས་སྐབས་ཀྱི་མཚུངས་ལྡན་རྣམས་བདེ་བའི་གནས་སྐབས་ཀྱི་་་་་་་མཚུངས་ལྡན་ཞེས་སོགས་སོ།།གསུམ་པ་ནི།སེམས་མེད་ཀྱི་གནས་སྐབས་སུ་མ་གྱུར་པའི་ལུས་སོགས་སོ། །འགོག་སྙོམས་སོགས་སེམས་མེད་ཀྱི་སྙོམས་འཇུག་གིས་བར་དུ་ཆོད་པའི་མཚུངས་ལྡན་རྣམས་ནི། བར་སྐབས་སུ་མཚུངས་ལྡན་རྒྱུན་ཆད་པས་སོ། །བཞི་པ་ནི། ཕལ་ཆེར་སྨོས་པས་རྒྱུ་མཐུན་པའི་ཆོས་ལ་ཐོས་བསམ་སྒྲུབ་གསུམ་ཕྱི་བལྟས་སུ་མ་གཏོགས་སོ། །མཉམ་གཞག་གི་ས་པ་བསྟན་པ་ལ། ཐོས་བསམ་སྒྲུབ་གསུམ་ཡན་ཆད་ནས་ཁམས་གོང་དང་ཟག་མེད་ཀྱི་སེམས་སེམས་བྱུང་རྣམས་མྱང་འདས་དང་ཏིང་ངེ་འཛིན་ལ་དམིགས་པའི་་་ཕྱིར་ནང་བལྟས་ཡིན་ལ། གཞུང་ཁ་ཅིག་ལས། ཕལ་ཆེར་ཞེས་འབྱུང་བ་ནི། རྒྱ་དཔེ་དང་གཞུང་ཕལ་ཆེར་ལས་མི་འབྱུང་ཞིང་། གོང་གི་རྣམ་གཞག་དང་མི་མཐུན་ནོ།།ལྔ་པ་ནི།སོ་སྐྱེའི་སེམས་སེམས་བྱུང་ཐམས་ཅད་དང་།སློབ་མི་སློབ་ཀྱི་སེམས་སེམས་བྱུང་དེ་དག་ལས་ཀྱང་ཁ་ཅིག་སྟེ། མཐའ་གཅིག་ཏུ་འཇིག་རྟེན་པར་གྱུར་པའི་དགེ་མི་དགེ་ལུང་མ་བསྟན་རྣམས་ཐོག་མ་མེད་པ་ནས་་་འདྲིས་ཤིང་མྱོང་བའོ། །འདིར་སློབ་མི་སློབ་ཀྱི་རྒྱུད་ལ་ཡོད་པའི་དབང་དུ་བྱས་ནས་བཤད་ལ། སྔར་སློབ་ཆོས། མི་སློབ་ཆོས་ཀྱི་དབང་དུ་བྱས་ནས་དགེ་བ་ཁོ་ནར་བཤད་པས་སྐྱོན་མེད་དོ། །འཇིག་རྟེན་ལས་འདས་པའི་སེམས་སེམས་བྱུང་གི་སྐད་ཅིག་དང་པོ་ལས་བྱུང་བ་རྣམས་དང་། དེའི་འོག་མ་སྐད་344

ཅིག་གཉིས་པ་ཕན་ཆད་དུ་འབྱུང་བ་རྣམས་དང་། རྗེས་ཐོབ་དེ་བཞིན་ཉིད་དུ་སྣང་བ་རྣམས་སྔོན་མྱོང་བའི་རང་བཞིན་མ་ཡིན་པ་གསར་དུ་ཐོབ་པས་མ་འདྲིས་པའོ། །འཇིག་རྟེན་ལས་འདས་པའི་སྐད་ཅིག་གཉིས་པ་ཕན་ཆད་འདྲིས་པར་དོགས་པ་འགའ་ཞིག་ལ་འབྱུང་བས་དེ་སེལ་བས་འོག་མ་སྨོས་་་་ཟེར་རོ། །གསུམ་པ་ནི། ལྡན་པ་སེམས་ཆོས་ཙམ་བདག་མེད་པ་ལ། ལྡན་ཆོས་ཚོར་སོགས་ཀྱི་མཚུངས་ལྡན་ཡིན་མིན་ཤེས་ལ། ཆོས་ཙམ་གྱི་ཚོར་བར་བྱེད་པ་སོགས་དེ་ཤེས་ན། བདག་དེ་དག་བྱེད་པར་ཞེན་པ་སློང་ཞིང་བདག་མེད་རྟོགས་པའི་ཐབས་ལ་འཇུག་གོ །གཉིས་པ་ལ་གཉིས་ཏེ། གཞུང་དོན་དངོས་དང་།དེ་ཞིབ་ཏུ་བཤད་པའོ།།དང་པོ་ལ།བསྟན་བཤད་དེ་ཤེས་པའི་ཕན་ཡོན་གསུམ་ལས། དང་པོ་ནི། ལྡན་པའི་མཚན་ཉིད་ནི། སྔ་མ་ལྡན་མིན་འདུ་བྱེད་ཐོབ་པར་བཤད་པ་བཞིན་དུ་ཆོས་གསུམ་གྱི་འཕེལ་འགྲིབ་ལ་བཏགས་པའོ། །རབ་དབྱེ་མདོར་བསྟན་ནི།ཉོན་མོངས་དང་།ལུང་མ་བསྟན་དང་། སྐྱེས་ཐོབ་ཀྱི་དགེ་བ་ཚེ་འདིའི་འབད་པ་ལ་མི་ལྟོས་པན་འབྱུང་བའི་ས་བོན་མ་ཉམས་་མ་བཅོས་པ་དེ་ཡོད་སྲིད་དུ་ཆོས་དེ་དག་མངོན་དུ་འགྱུར་རུང་། མི་འགྱུར་རུང་།དེ་དག་གི་ས་བོན་དང་ལྡན་པ་དང་། དགེ་བ་དང་།ལུང་མ་བསྟན་སྦྱོར་བྱུང་འབྱུང་བའི་རྐྱེན་གྱི་རྒྱུ་ས་བོན་ཡོངས་སུ་བརྟས་པས་ཡོངས་སུ་ཟིན་པ་་་དབང་ལྡན་དང་། ད་ལྟར་གྱི་ཆོས་རྣམས་རང་མཚན་མངོན་དུ་གྱུར་པ་ཀུན་འབྱུང་དང་ལྡན་པའོ། །གཉིས་པ་ལ། ས་བོན་དང་། དབང་དང་། ཀུན་འབྱུང་དང་ལྡན་པ་དང་། དགེ་རྩ་ཆད་པ་དང་། རིགས་ཆད་ཀྱི་དམིགས་བསལ་ཏེ།ལྔའི་དང་པོ་ལ། སྐྱེ་འཕགས་ཀྱི་ལྡན་པ་གཉིས་ལས། དང་པོ་ནི། འདོད་ཁམས་སུ་སྐྱེས་པར་གྱུར་པའི་བྱིས་པ་འཆིང་བ་མཐའ་དག་ཅན་ནི། ཁམས་གསུམ་345

གའི་རྩ་ཉོན་ཉེ་ཉོན་གྱི་ས་བོན་དང་། སྐྱེས་ཐོབ་ཀྱི་དགེ་བའི་ས་བོན་གང་དུ་སྐྱེས་པའི་ས་དེ་པའི་དང་ལྡན། ས་གཞན་གྱི་དང་མི་ལྡན་ནོ། །ལུང་མ་བསྟན་སྐྱེས་ཐོབ་ཀྱི་ས་བོན་ཡང་དེས་ཤུགས་ལ་འཕངས་ཏེ། བསྡུ་བ་དང་། བྱེ་བཤད་དུ་འདིའི་ས་བོན་དང་ལྡན་པས་ལྡན་པ་བཤད་པས་སོ། །འཆིང་བ་ཕྱོགས་བྲལ་ཡིན་ན། གང་དང་བྲལ་བ་དེའི་ས་བོན་ལྡན་མི་ལྡན་གཉིས་ཀུར་བཤད་དོ། །གཟུགས་ཁམས་སུ་སྐྱེས་པའི་བྱིས་པ་ནི། འདོད་པའི་ཉོན་མོངས་ཀྱིས་ས་བོན་དང་ལྡན་པ་ཞེས་བྱ་སྟེ། འདས་ལམ་གྱི་བག་ལ་ཉལ་ཉེ་བར་མ་བཅོམ་པའི་ཕྱིར་ལྡན་པ་མ་ཡིན་པ་ཞེས་བྱ་སྟེ། གཉེན་པོ་འཇིག་རྟེན་པའི་ལམ་གྱིས་གནོད་པ་བྱས་པའི་ཕྱིར་རོ།།དེ་རང་སའི་འཆིང་བ་མཐའ་དག་ཅན་ཡིན་ན།གཟུགས་དང་གཟུགས་མེད་ཀྱི་ཉོན་མོངས་ཀྱི་ས་བོན་དང་ལྡན་ལ། གོང་མ་ལས་འདོད་ཆགས་དང་བྲལ་ན། ས་བོན་ལྡན་མི་ལྡན་གཉིས་ཀུར་བཤད་པ་སྔར་དང་འདྲའོ།།གཟུགས་མེད་ཀྱི་བྱིས་པ་ནི། འདོད་གཟུགས་ཀྱི་ཉོན་མོངས་ཀྱི་ས་བོན་ལྡན་མི་ལྡན་གཉིས་ཀ་ལ་གཟུགས་མེད་ཀྱི་ཉོན་མོངས་དང་། དགེ་བ་དང་ལུང་མ་བསྟན་གྱི་ས་བོན་དང་ལྡན་པའོ། །གཉིས་པ་ནི། ཁམས་གསུམ་པའི་གཉེན་པོ་འཇིག་རྟེན་ལས་འདས་པའི་ལམ་ཐོབ་པའི་འཕགས་པ་ནི།སྒོམ་སྤང་ཆེན་པོའི་ཆེན་པོ་སོགས་རྣམ་པ་གང་དང་གང་གི་གཉེན་པོ་འཇིག་རྟེན་ནས་འདས་པའི་ལམ་བྱུང་བ་སྒོམ་སྤང་ཆེན་པོའི་ཆེན་པོ་སོགས་དེ་དང་དེའི་ས་བོན་དང་ལྡན་པས་ལྡན་པ་མ་ཡིན་ཞེས་བྱ་སྟེ། བག་ལ་ཉལ་ལེགས་པར་བཅོམ་པའི་ཕྱིར་རོ།།ལམ་དེ་ནི་སྒོམ་ལམ་སྟེ།མཐོང་ལམ་ནི།རྣམ་པ་དང་ཆེ་འབྲིང་ཆུང་བུས་སྤོང་བ་མེད་པའི་ཕྱིར་མིན་ཟེར་རོ། །ཉོན་མོངས་གང་གི་གཉེན་པོར་འདས་ལམ་མ་བྱུང་བ་དེའི་ས་བོན་དང་ལྡན་པས་ལྡན་པའོ། །༢༢།སྒྱུརེ

གཉིས་པ་ནི།སྐྱེས་ཐོབ་མ་ཡིན་པར་སྦྱོར་བྱུང་དགེ་བའི་ཆོས་འཇིག་རྟེན་པའི་བསམ་གཏན་གཟུགས་མེད་དང་། འདས་པའི་བསམ་གཏན་དང་། རྣམ་ཐར་བརྒྱད་དང་། དཔའ་བར་འགྲོ་བ་སོགས་ཏིང་ངེ་འཛིན་དང་། འགོག་སྙོམས་སོགས་སྙོམས་འཇུག་དང་། སོགས་ཀྱི་སྒྲས་ཚད་མེད་སོགས་དང་། ལུང་མ་བསྟན་དང་། བཟོ་དང་སྤྲུལ་པ་སྐྱེས་ཐོབ་མ་ཡིན་པ་ཁ་ཅིག་ནི། ཚེ་འདིའི་སྦྱོར་བས་ས་བོན་ཡོངས་སུ་བརྟས་པས་ཡོངས་སུ་ཟིན་པ་ནི། དབང་ལྡན་ནི།འདིར་མི་དགེ་བའི་དབང་མ་བསྟན་པ་ནི། སྔོན་ནས་གོམས་པས་མདོ་ཙམ་སྨོས་པས་མཚོན་ནོ། །ཞེས་གནའ་མཆན་ལས་བྱུང་། བྱེ་བཤད་ནས་བཞེད་པར་མངོན་ནོ།།གསུམ་པ་ནི།དགེ་བར་ལུང་བསྟན་ཁམས་གསུམ་གྱི་སྐྱེས་ཐོབ།སྦྱོར་བྱུང་དྲུག ཟག་མེད་སློབ་མི་སློབ་གཉིས། མི་དགེ་བར་ལུང་བསྟན་པ་གཅིག ལུང་མ་བསྟན་ཁམས་གསུམ་གྱི་སྐྱེས་ཐོབ་བསྒྲིབས་མ་བསྒྲིབས་དྲུགའདོད་གཟུགས་ཀྱི་སྦྱོར་བྱུང་གཉིས་རྣམས་ལས། ཆོས་གང་དང་གང་ད་ལྟར་རང་མཚན་མངོན་དུ་གྱུར་སོགས་སོ། །བཞི་པ་ནི། ལོག་ལྟས་དགེ་སོགས་ཏེ།ཕྱིས་མཚམས་སྦྱར་ནས་དགེ་བ་འབྱུང་དུ་རུང་བས་དགེ་བའི་ས་བོན་དང་་་་ལྡན་པ་ཞེས་བྱ་ལ། ལོག་ལྟས་ཉམས་པར་བྱས་པས་ལྡན་པ་མ་ཡིན་པ་ཞེས་བྱའོ།།ལྔ་པ་ལ།སྤྱིར་འདོད་ཆེན་པ་གཉིས།བྱང་སེམས་འདོད་ཆེན་པ།སེམས་ཅན་ཐམས་ཅད་མྱ་ངན་ལས་མ་འདས་བར་དུ་བདག་མྱ་ངན་ལས་མི་འདའོ།།ཞེས་སྲིད་པར་སྨོན་པ་ནི།ཐབས་སྔོན་དུ་བཏང་བ་ཡིན་ལ།སེམས་ཅན་འདོད་ཆེན་པ་རིགས་ཆད་དོ།།ཞེས་གནའ་མཆན་ལས་འབྱུང་ལ།ཁ་ཅིག འདོད་ཡོན་སྤྱོད་བཞིན་དུ་སངས་རྒྱ་བ་དང་། རིགས་ཆད་གཉིས་ཤེའོ། །འདིར་ཕྱི་མའི་དབང་དུ་བྱས་ནས་ཀུན་སོགས་ཏེ། གཏན་ནས་མྱ་ངན་ལས་མི་འདའ་བའི་347

ཆོས་ཅན་གྱི་གཏན་དུ་འཁོར་བར་སྡོད་འདོད་པའམ། སྲིད་པ་དང་སྲིད་པའི་ཡོད་བྱད་ཀྱི་ཆོག་མི་ཤེས་པས་འདོད་ཆེན་པ་སྟེ། དེ་དག་ཐར་པའི་རྒྱུ་རིགས་མེད་པའི་ཕྱིར་གཏན་དུ་ཉོན་མོངས་དང་ལྡན་ཏེ། ཐར་པའི་རྒྱུ་རིགས་དང་མི་ལྡན་པའོ། །དེ་ལ་བྱེ་བྲག་སྨྲ་བས་འཕགས་པའི་རིགས་བཞི་སེམས་བྱུང་མ་ཆགས་པ་ཡིན་ཏེ། དེ་ལས་འཕགས་པ་རྣམས་འབྱུང་བའི་ཕྱིར། མ་ཆགས་འཕགས་རིགས་ཞེས་བརྗོད་དོ། །བསྡུ་བར། སྒྲིབ་པ་གཉིས་ཀ་སྤང་དུ་མི་རུང་བ་རིགས་ཆད། ཉོན་སྒྲིབ་སྤང་རུང་ཉན་རང་གི་རིགས། གཉིས་ཀ་སྤང་རུང་སངས་རྒྱས་ཀྱི་རིགས་ཞེས་བཞེད་ལ། འགྲེལ་པར་ཡང་དེ་དང་མཐུན་ཏེ། དེ་བཞིན་ཉིད་ལ་ཉོན་མོངས་པའི་གནས་ངན་ལེན་གནས་པ་ཡིན་ཏེ། རྒྱུད་གང་གཉེན་པོའི་རྗེས་སུ་མཐུན་པའི་རྐྱེན་རྙེད་ན། ལེགས་པར་འཇོམས་ནུས་པ་དེ་སྐལ་བ་དང་ལྡན་པའི་ཕྱིར་རྒྱུ་ཞེས་བྱའོ། །ཞེས་ཏེ། ཀུན་གཞི་ལ་ཞེས་མི་བརྗོད་པ་ནི། དེ་ཉིད་མ་དག་པ་དང་དག་པ་འཁོར་འདས་ཡིན་པས་ཟེར་རོ། །ཉན་སར། སྐྱེ་མཆེད་དྲུག་གི་གནས་སྐབས་ཐར་པའི་ས་བོན་བྱེད་པ་ལ་རིགས་སུ་བཤད་དེ། རིགས་ལ་གནས་པའི་གང་ཟག་གི་ས་བོན་གྱི་ཆོས་གང་ཡིན་པ་སྟེ་ཞེས་དང་།རིགས་དེའི་རང་བཞིན་ཇི་ལྟ་བུ་ཞེ་ན།དེ་ནི་ལུས་ལས་ཁྱད་པར་དུ་གྱུར་པ་དང་།སྐྱེ་མཆེད་དྲུག་གིས་ཟིན་པ་དང་།ཆོས་ཉིད་ཀྱིས་ཐོབ་པ་དང་།ཐོག་མ་མེད་པའི་དུས་ནས་བརྒྱུད་དེ་འོངས་པ་དེ་ལྟ་བུ་ཡིན་ཏེ་ཞེས་གསུངས་ཤིང་། རྒྱན་དུ། རང་བཞིན་དང་ནི་རྒྱས་པ་དང་། །དེ་ནི་རྟེན་དང་བརྟེན་པ་དང་། །ཡོད་མེད་ཉིད་དང་ཡོན་ཏན་ནི། །སྒྲོལ་བའི་དོན་དུ་རིགས་ཞེས་བྱ། །ཞེས་རང་བཞིན་དུ་གནས་པའི་རིགས། ཆོས་ཉིད་ཀྱིས་ཐོབ་པའི་ས་བོན་ནི།རྟེན་ཡིན་ལ། ཡང་དག་པར་བསྒྲུབས་པའི་དགེ་བ་རྒྱས་འགྱུར་གྱི་རིགས་348

བརྟེན་པ་ཡིན། གཉིས་ཀ་རྒྱུའི་དངོས་པོར་ཡོད་ལ་འབྲས་བུའི་དངོས་པོར་མེད་དོ། །དེ་ཐམས་ཅད་རིགས་གཏན་ཆད་བཞེད་དོ། །རྒྱུད་བླར། གཏེར་དང་འབྲས་བུའི་ཤིང་བཞིན་དུ། །རིགས་དེ་རྣམ་གཉིས་ཤེས་བྱ་སྟེ།།ཐོག་མེད་རང་བཞིན་གནས་པ་དང་། །ཡང་དག་བླངས་པ་མཆོག་ཉིད་དོ། །ཞེས་རང་བཞིན་གྱི་རིགས་ཐོག་མ་མེད་པ་ནས་རང་བཞིན་དུ་གནས་པའི་རྒྱུ་ལ་བཤད། དབུ་མ་པས།ཆོས་ཀྱི་དབྱིངས་ཀྱི་རང་བཞིན་དང་།།ཞེས་ཆོས་དབྱིངས་རང་བཞིན་གྱིས་འོད་གསལ་བ་རིགས་སུ་བའེད་དོ། །དེ་གཉིས་རིགས་གཏན་ཆད་མི་བཞེད། དོན་གསང་དུ། ཀུན་གཞིའི་སྟེང་གི་ཟག་མེད་ཀྱི་ས་བོན་ལ་རིགས་སུ་བཞེད་དོ། །གསུམ་པ་ནི། ལྡན་པ་ལ་མཁས་ན། ཆོས་གསུམ་གྱི་འཕེལ་འགྲིབ་ཤེས་ལ། དེ་ཤེས་ན། དར་རྒྱད་སྤེལ་མར་འབྱུང་བར་ཤེས་ནས་གཅིག་ཏུ་ངེས་པར་འདུ་ཤེས་པར་མི་འགྱུར་གྱི། ཕུན་ཚོགས་ལ་ཆགས་པ་དང་། རྒུད་པ་ལ་ཁོང་ཁྲོ་སྤོང་བར་འགྱུར་རོ།།འདས་པའི་ཕུན་ཚོགས་ནི།ཆགས་སྡང་གི་གནས་མིན་པས་མ་སྨོས་སོ།།གཉིས་པ་ལ།འཐོབ་བྱེད་གང་ཟག་དང་།ཐོབ་བྱའི་ཆོས་དང་།ཐོབ་པ་རང་གི་ངོ་བོ་དང་།ལྡན་ཚུལ་བརྩི་བ་བཞི་ལས།དང་པོ་ནི།སྤྱིར་ཁམས་ཀྱིས་ཕྱེ་བ་བཅུ་གསུམ་ལས། འདོད་པའི་སོ་སྐྱེ་ལ་རིགས་ལྡན་འཆིང་བ་མཐའ་དག་ཅན་དགེ་རྩ་མ་ཆད་པ་དང་། ཆད་པ་གཉིས། རིརྒེས་ཆད་འཆིང་བ་མཐའ་དག་ཅན་དགེ་རྩ་ཆད་མ་ཆད་གཉིས། རིགས་ལྡན་འཆིང་བ་ཕྱོགས་བྲལ་དང་། རིགས་ཆད་འཆིང་བ་ཕྱོགས་བྲལ་གཉིས་ཏེ། དྲུག་ཏུ་དབྱེའོ། །གཉིས་པ་ནི།ཁམས་གསུམ་གྱི་ཉོན་མོངས་ཀྱི་ས་བོན་གསུམ།དགེ་བ་སྐྱེས་ཐོབ་གསུམ། ལུང་མ་བསྟན་སྐྱེས་ཐོབ་གསུམ། དགེ་བ་སྦྱོར་བྱུང་གསུམ། འདོད་པ་དང་གཟུགས་ཀྱི་ལུང་མ་བསྟན་སྦྱོར་བྱུང་གཉིས་སོ།།གཟུགས་མེད་ན།ལུང་མ་349

བསྟན་སྦྱོར་བྱུང་མེད་དེ། བཟོ་དང་སྤྲུལ་པ་བྱེད་པ་མེད་པའི་ཕྱིར་ཞེས་མཛོད་དུ་བཞེད་ལ།བསྡུ་བར།གཟུགས་ན་བཟོ་དང་། གཟུགས་མེད་ན་སྤྱོད་ལམ་པ་ཡང་མེད་པར་གསུངས་ཀྱི། སྤྲུལ་པ་བྱེད་པ་ཡོད་མེད་ཀྱི་དམིགས་བསལ་མ་གསུངས་ཀྱང་། གཞུང་འདི་རྩ་འགྲེལ་གྱི་དགོངས་པས་སྤྲུལ་པ་མེད་པར་མངོན་ཏེ། གཟུགས་མེད་ན་གཟུགས་མེད་ཅིང་བྱང་སེམས་གཟུགས་མེད་དུ་སྐྱེས་ན། སེམས་ཅན་གྱི་དོན་མི་འགྲུབ་པར་བཤད་པའི་ཕྱིར་རོ། །དོན་གསང་དུ། གཟུགས་མེད་ན་སྤྱོད་པ་རྣམས་ཀྱི་མིག་ལ་སོགས་་པ་ནི། ཏིང་ངེ་འཛིན་ལས་སྐྱེས་པ་ཡིན་ནོ། །ཞེས་དང་། བསྡུ་བར། དེ་ལ་གཟུགས་མེད་པ་རྣམས་ན་ནི་ལས་ཀྱི་དབང་གིས་གྲུབ་པ་ཉིད་ལ་བརྟེན་ནས་གཟུགས་མེད་པ་ཞེས་བྱ་་་བར་ཟད་ཀྱི།སྙོམས་པར་འཇུག་པའི་དབང་ལ་བརྟེན་ནས་ནི་མ་ཡིན་ཏེ།འདི་ལྟར་དེ་ན་སྙོམས་པར་འཇུག་པས་མངོན་པར་འདུ་བྱ་བ་མངོན་དུ་གྱུར་པ་་་ལས།ཐམས་ཅད་ན་གཟུགས་ཀྱི་རྣམ་པ་ལ་དབང་བ་དམིགས་པའི་ཕྱིར་ཏེ།དེ་ཡང་སྙོམས་པར་འཇུག་པའི་གཟུགས་ཆ་ཕྲ་བ་ཞེས་བྱའོ། །ཞེས་གཟུགས་ཆ་ཕྲ་བ་ཡོད་པར་གསུངས་པ་ནི། སྡེ་པ་གཞན་གྱི་གྲུབ་མཐའ་དང་སྒོ་བསྟུན་པར་མངོན་ལ། ལུང་མ་བསྟན་སྦྱོར་བྱུང་ཡོད་པ་གསལ་བར་བཤད་པ་ཡང་མི་སྣང་བས།རེ་ཞིག་མེད་པར་ཐ་སྙད་བྱའོ།།ཟག་མེད་སློབ་ཆོས།མི་སློབ་ཆོས་གཉིས་སམ།ཡང་ན།ཐེག་པས་དབྱེ་བས་དྲུག་གོ །གསུམ་པ་ནི།ས་བོན་དབང་མངོན་གྱུར་གསུམ་མོ།།བཞི་པ་ལ།འདོད་དང་།གཟུགས་དང་།གཟུགས་མེད་ཀྱི་གང་ཟག་ལ་ལྡན་ཚུལ་བརྩི་བ་ལས། དང་པོ་ལ། འདོད་པའི་བྱིས་པ་དང་པོ་ལ་ཁམས་གསུམ་པའི་ཉོན་མོངས་ཀྱི་ས་བོན་གསུམ་ག་ལྡན་ཏེ། མ་ཉམས་མ་བཅོམ་པའི་ཕྱིར། འདོད་པའི་དགེ་བ་དང་ལུང་མ་བསྟན་སྐྱེས་ཐོབ་གཉིས་350

ལྡན་གྱི། གོང་མའི་མི་ལྡན་ཏེ། སྐྱེས་ཐོབ་རང་ས་ཁོ་ནར་ལྡན་པའི་ཕྱིར་རོ། །དབང་ཟག་བཅས།འདོད་པའི་དགེ་བ་དང་ལུང་མ་བསྟན་སྦྱོར་བྱུང་གཉིས།གཟུགས་ཀྱི་དགེ་བ་སྦྱོར་བྱུང་སྟེ། གསུམ་ལྡན་ཏེ། དེ་ལ་གཟུགས་ཀྱི་སེམས་སྐྱེ་བའི་ས་བོན་སྦྱོར་བས་བརྟས་པ་ཡོད་སྲིད་པའི་ཕྱིར་རོ། །གཟུགས་ཀྱི་ལུང་མ་བསྟན་སྦྱོར་བྱུང་དང་། གཟུགས་མེད་ཀྱི་དགེ་བ་སྦྱོར་བྱུང་གི་དབང་དང་མི་ལྡན་ཏེ།གཟུགས་ཀྱི་སེམས་མ་ཐོབ་པར་དེ་གཉིས་ཀྱི་ས་བོན་སྦྱོར་བས་བརྟས་པ་མེད་ལ།ཐོབ་ན།འཆིང་བ་ཕྱོགས་བྲལ་དུ་འགྱུར་བའི་ཕྱིར་རོ།།དབང་ཟག་མེད་སློབ་པ་གསུམ་གྱི་ལྡན་གྱི། མི་སློབ་པ་གསུམ་གྱི་མ་ཡིན་ཏེ། སློབ་ཆོས་མ་ཐོབ་པར་མི་སློབ་པ་ལ་སྦྱོར་བ་མ་བྱས་པའི་ཕྱིར་རོ། །མངོན་གྱུར་འདོད་པའི་དགེ་བ་སྐྱེས་ཐོབ་སྦྱོར་བྱུང་། ལུང་མ་བསྟན་སྐྱེས་ཐོབ་སྦྱོར་བྱུང་། འདོད་པའི་ཉོན་མོངས་ཏེ། ལྔའོ། །གོང་མའི་ཆོས་གང་ཡང་མངོན་དུ་མི་འགྱུར་ཏེ། གོང་མའི་སེམས་མ་ཐོབ་པའི་ཕྱིར། ཟག་མེད་ཀྱི་ཆོས་མངོན་དུ་མི་འགྱུར་ཏེ། སོ་སྐྱེ་ཡིན་པས་སོ། །བྱིས་པ་གཉིས་པ་ལ་དགེ་བའི་ས་བོན་ལྡན་མི་ལྡན་གཉིས་ཀ་ཡིན་ལ། དགེ་བའི་དབང་དང་མི་ལྡན་ཏེ། དགེ་བའི་ས་བོན་སྦྱོར་བས་བརྟས་པ་མེད་པའི་ཕྱིར།དགེ་ཆོས་མངོན་དུ་མི་འགྱུར་ཏེ།དགེ་རྩ་ཆད་པའི་ཕྱིར་རོ།།གཞན་སྔར་དང་འདྲའོ། །གསུམ་པ་གཉིས་པ་དང་འདྲ། བཞི་པ་ལ། ཟག་མེད་ཀྱི་ཆོས་དབང་གི་ཚུལ་གྱིས་ཀྱང་མི་ལྡན་ཏེ། གསོ་བར་བྱ་བའི་ས་བོན་མེད་པའི་ཕྱིར། གཞན་དང་པོ་དང་འདྲའོ། །ལྔ་པ་ལ། བསམ་གཏན་དང་པོའི་ཉེར་བསྡོགས་ཙམ་ཐོབ་པ་ཡིན་ན། གཟུགས་ཀྱི་དགེ་ཆོས་མངོན་དུ་འགྱུར་བས་དྲུག གཞན་དང་པོ་དང་འདྲ།དངོས་གཞི་ཐོབ་ན་འདོད་པའི་ཉོན་མོངས་ཀྱི་ས་བོན་ལྡན་མི་ལྡན་གཉིས་ཀུར་བཤད། གཟུགས་ཀྱི་ལུང་མ་བསྟན་སྦྱོར་བྱུང་351

དང་། གཟུགས་མེད་ཀྱི་དགེ་བ་སྦྱོར་བྱུང་གི་དབང་དང་ལྡན། མངོན་གྱུར་འདོད་པའི་ཉོན་མོངས་དོར།གཟུགས་ཀྱི་ཉོན་མོངས་བསྣན།གཟུགས་ཀྱི་ལུང་མ་བསྟན་སྦྱོར་བྱུང་དང་བདུན་ནོ། །གཟུགས་མེད་ཀྱི་ཉེར་བསྡོགས་ཐོབ་ན།གཟུགས་མེད་ཀྱི་དགེ་བ་སྦྱོར་བྱུང་དང་བརྒྱད། དངོས་གཞི་ཐོབ་ན་གཟུགས་ཀྱི་ཉོན་མོངས་དབྲི། གཟུགས་མེད་ཀྱི་ཉོན་མོངས་བསྣན། གཟུགས་ཀྱི་ཉོན་མོངས་ཀྱི་ས་བོན་ལྡན་མི་ལྡན་གཉིས་ཀུར་བཤད་དོ།།འོན་ཀྱང་ཉོན་ཡིད་ནི།གང་དུ་ལུས་སྐྱེས་པ་དེའི་ས་པ་ཡིན་ཅིང་། ཆགས་བྲལ་ལ་ཡང་འབྱུང་བས་སོ་སྐྱེ་ལ་རྟག་ཏུ་མངོན་དུ་འགྱུར་ལ། བྱེ་བྲག་སྨྲ་བས། གོང་མའི་དངོས་གཞི་ཐོབ་ན། འདོད་ཁམས་ཀྱི་མཐོང་སྤང་དང་། སྒོམ་སྤང་གི་ཉོན་མོངས་ཐམས་ཅད་སྤངས་པར་འདོད་ཀྱང་། རྣལ་འབྱོར་སྤྱོད་པ་བས། མཐོང་སྤང་གི་ཉོན་མོངས་མི་སྤོང་བར་འདོད་དེ། བསྡུ་བར། འདོད་པ་རྣམས་ལས་འདོད་ཆགས་དང་བྲལ་བ་དེས་འདོད་པའི་འདོད་ཆགས་དང་། གནོད་སེམས་དང་། དེ་དང་མཐུན་པའི་ཆོས་དང་འབྲེལ་བའི་ང་རྒྱལ་དང་། དེ་དང་མཚུངས་པར་ལྡན་པའི་མ་རིག་པ་ཉིད་ཀུན་ཏུ་མི་འབྱུང་བའི་ཚུལ་གྱིས་སྤངས་པ་ཡིན་གྱི།འཇིག་ཚོགས་ལ་ལྟ་བ་ལ་སོགས་པ་མཐོང་བས་སྤང་བར་བྱ་བ་དག་ནི། དེ་ལྟ་མ་ཡིན་ནོ། །དེ་དག་ཀྱང་འདི་ན་གནས་པ་ལུས་འདི་ལ་གནས་པ་ལངས་པ་དེ་ལ་ནི་ལན་འགའ་ཀུན་ཏུ་འབྱུང་བར་འགྱུར་གྱི། གོང་མར་སྐྱེས་པ་ལ་ནི་མི་འབྱུང་ངོ་། །ཞེས་བཤད་པ་ལྟར་ན། ཆགས་བྲལ་ལ་ཡང་འདོད་པའི་ཉོན་མོངས་མངོན་གྱུར་ལྡན་ནོ། །འདི་ཀུན་ལ་ཤེས་པར་བྱའོ། །དྲུག་པ་ལ་ཟག་མེད་ཀྱི་དབང་མི་ལྡན། གཞན་ལྔ་པ་དང་འདྲའོ། །འཕགས་པ་ལ་ཉན་ཐོས་རྒྱུན་ཞུགས་དང་། ཕྱིར་འོང་ལ་ས་བོན་ལྔ། དབང་ཟག་བཅས་གསུམ། ཟག་མེད་ལ་352

ཉན་ཐོས་ཀྱི་སློབ་མི་སློབ་གཉིས། རིགས་མ་ངེས་པ་གཞན་དུ་འགྱུར་ན། རང་རྒྱལ་དང་ཐེག་ཆེན་པའི་སློབ་པའི་དབང་གཉིས། མངོན་གྱུར་འདོད་པའི་ཆོས་ལྔ།གཟུགས་ཀྱི་དགེ་བ་སྦྱོར་བྱུང་།ཟག་མེད་སློབ་པ་དང་བདུན་ནོ།།ཕྱིར་མི་འོང་འདས་ལམ་གྱིས་ཐོབ་པ་ཡིན་ན། འདོད་པའི་ཉོན་མོངས་ཀྱི་ས་བོན་མེད། གཟུགས་ལས་ཆགས་བྲལ་དེས་ཐོབ་ནའང་གཟུགས་ཀྱི་ཉོན་མོངས་ཀྱི་ས་བོན་མེད། དེ་གཉིས་འཇིག་རྟེན་པའི་ལམ་གྱིས་ཐོབ་ན། དེ་གཉིས་ཀྱི་ས་བོན་ལྡན་མི་ལྡན་གཉིས་ཀུར་བཤད།འདོད་པའི་དགེ་བ།ལུང་མ་བསྟན་སྐྱེས་ཐོབ།གཟུགས་མེད་ཀྱི་ཉོན་མོངས་ཀྱི་ས་བོན་ཏེ།གསུམ།དབང་ཟག་བཅས་ལྔ།ཟག་མེད་བཞི། མངོན་གྱུར་འདོད་པའི་ཉོན་མོངས་མ་གཏོགས་པ་བཞི།གཟུགས་ཀྱི་དགེ་བ་དང་ལུང་མ་བསྟན་སྦྱོར་བྱུང་། གཟུགས་མེད་ཀྱི་དགེ་བ་སྦྱོར་བྱུང་། གཟུགས་མེད་ཀྱི་དངོས་གཞི་མ་ཐོབ་ན། གཟུགས་ཀྱི་ཉོན་མོངས།ཐོབ་ན། གཟུགས་མེད་ཀྱི་ཉོན་མོངས། ཟག་མེད་སློབ་ཆོས་རྣམས་སོ། །མི་སློབ་པ་ལ།ས་བོན་འདོད་པའི་དགེ་བ་དང་ལུང་མ་བསྟན་སྐྱེས་ཐོབ་གཉིས།དབང་ཟག་བཅས་ལྔ།ཟག་མེད་གཉིས་སམ་བཞི་སྟེ།མི་སློབ་པས་སློབ་པའི་ཡོན་ཏན་ལ་དབང་འབྱོར་པའི་ཕྱིར་རོ། །མངོན་གྱུར་འདོད་པའི་ཆོས་བཞི། ཤེས་རབ་ཀྱིས་རྣམ་གྲོལ་ཡིན་ན། གཟུགས་ཀྱི་དགེ་བ་སྦྱོར་བྱུང་དང་། ཟག་མེད་མི་སློབ་ཆོས།གཉིས་ཀུའི་ཆ་ལས་རྣམ་གྲོལ་ཡིན་ན།གཟུགས་མེད་ཀྱི་དགེ་བ་སྦྱོར་བྱུང་དང་།གཟུགས་ཀྱི་ལུང་མ་བསྟན་སྦྱོར་བྱུང་བསྣན་ནོ།།རང་རྒྱལ་བསེ་རུ་ལྟ་བུ་སློབ་པ་ཡིན་ན། གཟུགས་ཀྱི་དངོས་གཞིའི་སེམས་ཐོབ་པའི་ཕྱིར་མི་འོང་དང་འདྲ།དེ་ལས་གཞན་ཡིན་ན།ཉན་ཐོས་སློབ་པ་དང་ཅི་རིགས་སུ་འདྲ།མི་སློབ་པ་ཡིན་ན། ཉན་ཐོས་གཉིས་ཀུའི་ཆ་ལས་རྣམ་གྲོལ་དང་འདྲའོ། །བྱང་སེམས་353

ལ་ས་བོན་ལྔ་སྟེ། ཉོན་མོངས་ཀྱི་ས་བོན་གསུམ་ལྡན་མི་ལྡན་གཉིས་ཀུར་བཤད་དོ། །དབང་ཟག་བཅས་ལྔ། ཟག་མེད་གཉིས། མངོན་གྱུར་འདོད་པའི་ཉོན་མོངས་རྗེས་མཐུན་པ་དང་བཅས་པས་ཆོས་ལྔ། གཟུགས་ཀྱི་དགེ་བ་དང་ལུང་མ་བསྟན་སྦྱོར་བྱུང་། གཟུགས་མེད་ཀྱི་དགེ་བ་སྦྱོར་བྱུང་། ཟག་མེད་སློབ་ཆོས་ཏེ། ས་བདུན་མན་ཆད་ཀྱི་དབང་དུ་བྱས། ས་བརྒྱད་པ་ཡན་ཆད་ནས་ཉོན་མོངས་མངོན་གྱུར་མེད་དོ། །རྒྱུད་བླར། འཕགས་པས་འཆི་དང་ན་བ་དང་། །རྒས་པའི་སྡུག་བསྔལ་རྩད་ནས་སྤངས། །ལས་དང་ཉོན་མོངས་དབང་གིས་སྐྱེ། །དེ་ལ་དེ་མེད་ཕྱིར་དེ་མེད། །ཅེས་དང་། དགྲ་བཅོམ་པ་ནས་རང་སངས་རྒྱས་ཀྱི་བར་གྱི་ཤེས་པ་དང་སྤོང་བ་གང་ཡིན་པ་དེ་ཡང་བྱང་ཆུབ་་་་་སེམས་དཔའ་མི་སྐྱེ་བའི་ཆོས་ལ་བཟོད་པ་ཐོབ་པའི་བཟོད་པར་འདུས་སོ། །བཟོད་པ་དེ་ཡང་གང་ཞེ་ན། སྡུག་བསྔལ་ལ་ཆོས་ཤེས་པའི་བཟོད་པའོ། །ཞེས་བཤད་པ་ལྟར་ན། ས་དང་པོ་ནས་ཀྱང་ཉོན་མོངས་པ་མཚན་ཉིད་མེད་པར་བཤད་མོད་ཀྱི། གཞུང་འདིར་སྒྲིབ་གཉིས་གཅིག་ཅར་སྤོང་བར་བཤད་པས་ས་བོན་རྒྱུ་མཐའི་བར་དུ་ཡོད་པར་བཞེད་དོ། །སངས་རྒྱས་ནི། སྤངས་རྟོགས་ཡོན་ཏན་ཐམས་ཅད་ལྡན་ལ། སྐྱོན་གང་དང་ཡང་མི་ལྡན་པའམ་བསམ་གྱིས་མི་ཁྱབ་པའོ། །གཉིས་པ་ལ། བྱིས་པ་རིགས་ཡོད་རང་ས་ལ་ཆགས་པ་དང་མ་བྲལ་ན། འདོད་པའི་ཉོན་མོངས་ཀྱི་ས་བོན་ལྡན་མི་ལྡན་གཉིས་མ གོང་མ་གཉིས་ཀྱི་ས་བོན་དང་གཟུགས་ཀྱི་དགེ་བ་དང་ལུང་མ་བསྟན་སྐྱེས་ཐོབ་དང་དབང་ཟག་བཅས་ལྔ་སྟེ། གོང་མའི་དགེ་བ་བསྒོམས་པ་ན། འོག་མའི་དགེ་བ་ལ་དབང་འབྱོར་པར་གསུངས་ཤིང་། གཟུགས་ཁམས་པས་འདོད་པར་སྤྲུལ་པ་བྱེད་པ་ན། སྤྲུལ་སེམས་འདོད་པར་གཏོགས་པས་སོ། །ཁ་ཅིག་དགེ་བ་ལ་354

དབང་འབྱོར་པ་ནི།སྦྱོར་བྱུང་གི་ཚེ་ཡིན་གྱི། སྐྱེ་བའི་ཚེ་མ་ཡིན་ཏེ། ས་འཕོས་པས་འོག་མའི་དགེ་བ་གཏོང་བར་བཤད་པའི་ཕྱིར། གོང་མས་འདོད་པར་སྤྲུལ་པ་བྱེད་པ་ནའང་སྤྲུལ་སེམས་འདོད་པའི་སེམས་བཏགས་པ་བར་བཤད་པའི་ཕྱིར་ཟེར་རོ། །རྟེན་དེ་ལ་མཐོང་ལམ་སྐྱེ་མི་སྲིད་པའི་ལུགས་ཀྱིས། ཟག་མེད་ཀྱི་དབང་མེད། མངོན་གྱུར་གཟུགས་ཀྱི་ཆོས་ལྔའོ།།དེས་གཟུགས་མེད་ཀྱི་ཉེར་བསྡོགས་ཐོབ་ན།མངོན་གྱུར་གཟུགས་མེད་ཀྱི་དགེ་བ་སྦྱོར་བྱུང་བསྣན།དངོས་གཞི་ཐོབ་ན། གཟུགས་ཀྱི་ཉོན་མོངས་དབྲི། གཟུགས་མེད་ཀྱི་ཉོན་མོངས་བསྣན། གཟུགས་ཀྱི་ཉོན་མོངས་ཀྱི་ས་བོན་ལྡན་མི་ལྡན་གཉིས་ནའོ། །རིགས་ཆད་ཟག་མེད་ཀྱི་དབང་མི་ལྡན་པར་ངེས་སོ། །ཉན་ཐོས་སློབ་པ་ནི།སྔར་གྱི་ཕྱིར་འོང་དང་འདྲ། མི་སློབ་པ་ནི། སྔར་གྱི་གཉིས་ཀུའི་ཆ་ལས་རྣམ་གྲོལ་དང་ཕལ་ཆེར་འདྲ་བ་ལས། གཟུགས་མེད་ཀྱི་སེམས་ཐོབ་མ་ཐོབ་ཀྱི་རིགས་པའོ། །བྱང་སེམས་སྔར་དང་འདྲའོ། །གསུམ་པ་ལ། བྱིས་པ་ལ་ས་བོན་གཟུགས་མེད་ཀྱི་གསུམ། འདོད་གཟུགས་ཀྱི་ཉོན་མོངས་ཀྱི་ས་བོན་མི་ལྡན།དབང་རང་གི་དགེ་བ་སྦྱོར་བྱུང་ལས་གཞན་མེད་དེ།འོག་མའི་དགེ་བ་མངོན་དུ་བྱེད་མི་ནུས་ཤིང་མི་ཁོམ་པའི་གནས་ཡིན་པས་སོ། །མངོན་གྱུར་གཟུགས་མེད་ཀྱི་ཆོས་བཞིའོ། །ཉན་ཐོས་སློབ་པ་ནི། ས་བོན་གཟུགས་མེད་ཀྱི་གསུམ།དབང་རང་གི་གཉིས། མངོན་གྱུར་གཟུགས་མེད་ཀྱི་ཆོས་བཞི་དང་།ཟག་མེད་མི་སློབ་ཆོས་སོ། །མི་སློབ་པ་ཡིན་ན། ས་བོན་དགེ་བ་དང་ལུང་མ་བསྟན་གཉིས།དབང་ཟག་བཅས་གཅིགཟག་མེད་རང་གི་གཉིས།མངོན་གྱུར་དགེ་བ་སྐྱེས་ཐོབ།སྦྱོར་བྱུང་། ལུང་མ་བསྟན་སྐྱེས་ཐོབ། ཟག་མེད་མི་སློབ་ཆོས་སོ། །དེ་ལྟར་གང་ལ་གང་ལྡན་ཚུལ་ཡང་སྲིད་པའི་དབང་དུ་བྱས་སོ།།ཆོས་རྣམས་ཀྱི་མཚན་ཉིད་མངོན་355

པའི་མདོ་ཀུན་ལས་བཏུས་ནས་བསྟན་པ་སྟེ།ཀུན་ལས་བཏུས་དང་པོ་བཤད་པའོ།།356

ཀུན་ལས་བཏུས་གཉིས་པ། བདེན་པ་རྣམ་པར་ངེས པའི བཤད པ།གཉིས་པ་ལ། དབྱེ་བ་མདོར་བསྟན་པ་དང་། སོ་སོའི་དོན་རྒྱས་པར་བཤད་པ་གཉིས་ཀྱི་དང་པོ་ནི། མིང་ཚིག་ཡི་གེའི་དོན་ཁྱད་པར་དུ་དཔྱོད་ཅིང་གཏན་ལ་འབེབས་པའི་རྣམ་པར་ངེས་པ་ལ་བཞི་སྟེ། བདེན་སོགས་སོ། །གཉིས་པ་ལ།བདེན་པ་དང་།ཆོས་དང་།ཐོབ་པ་དང་།འབེལ་གཏམ་རྣམ་ངེས་བཞིའི་དང་པོ་ལ། དབྱེ་བ་མདོར་བསྟན། ངོ་བོ་རྒྱས་པར་བཤད། རྣམ་པའི་ཁྱད་པར་དཔྱད་པ་དང་གསུམ་ལས། དང་པོ་ལ། དབྱེ་བ་དང་། དེའི་མཚན་ཉིད་དང་། ངེས་ཚིག་དང་། ཐ་སྙད་དང་། གྲངས་དང་། གོ་རིམ་ངེས་པ་དང་དྲུག་གི་དང་པོ་ནི།སྡུག་སོགས་བཞི་པོ་དུཿཁ་སོགས་སུ་གནས་ཤིང་མི་བསླུ་ལ།དེ་མཐོང་ན། ཕྱིན་ཅི་མ་ལོག་པའི་བློ་སྐྱེས་པས་བདེན་པ། དེ་ལ་འཕགས་པས་བདེན་པའི་སྒོ་ནས་ཇི་ལྟ་བ་བཞིན་གཟིགས་པས་འཕགས་པའི་བདེན་པ་སྟེ།བྱིས་པ་རྣམས་ལ་ཆོས་ཉིད་ཀྱིས། །བདེན་ཡང་ལོག་པར་མཐོང་བའི་ཕྱིར། །འཕགས་པས་བདེ་བར་གང་གསུངས་པ། །དེ་ནི་གཞན་གྱིས་དུཿཁར་རིག །གཞན་གྱིས་བདེ་བར་གང་བཟུང་བ།།དེ་ནི་འཕགས་པས་དུཿཁར་རིག །ཅེས་སོ།།ཉོན་མོངས་ལས་བྱུང་བའི་འདུ་བྱེད་དང་།སྡུག་བདེན་བསྐྱེད་པ་དང་།དེ་གཉིས་ཞི་བ་དང་། དེ་གསུམ་སྒྲུབ་པའི་དོན་གྱིས་སྡུག་སོགས་ཏེ། བསྟན་པ་དང་མི་མཐུན་པ་མེད་པའི་མཚན་ཉིད་ཀྱི་དོན་གྱིས་བདེན་པའོ། །གཉིས་པ་ནི་ཟག་བཅས་འབྲས་བུས་བསྡུས་པ་དང་། སྡུག་བདེན་སྐྱེད་བྱེད་ཀྱི་ཟག་357

བཅས་གང་ཞིག སྡུག་བདེན་འབའ་ཞིག་མ་ཡིན་པ་དང་།ཟག་བཅས་ཉེ་བར་ཞི་བའི་འདུས་མ་བྱས་གང་ཞིག ལམ་བདེན་གྱི་བྲལ་འབྲས་སུ་གྱུར་པ་དང་།འདུས་བྱས་ཟག་མེད་རྣམས་རིམ་བཞིན་མཚན་ཉིད་དོ། །འདིར་ཉོན་སྒྲིབ་ཀྱི་ཟག་པ་ཡོད་མེད་ཀྱི་དབང་དུ་བྱས་ཀྱི། ཤེས་སྒྲིབ་ཀྱི་ཟག་པ་ཡོད་མེད་དབང་དུ་བྱས་པ་མིན་ལ། མ་རིག་བག་ཆགས་ཀྱི་སའི་རྐྱེན་དང་། ཟག་པ་མེད་པའི་ལས་ཀྱི་རྒྱུ་ལས་ཡིད་ཀྱི་རང་བཞིན་གྱི་ཕུང་པོ་བསམ་གྱིས་མི་ཁྱབ་པར་བསྒྱུར་བའི་འཆི་འཕོ་ཅན་གྱི་རྒྱུ་འབྲས་ནི། འདིའི་སྡུག་ཀུན་ཏུ་མ་འདུས་སོ། །གསུམ་པ་ནི། འཕགས་པ་རྣམས་དང་མི་མཐུན་པའམ། གནོད་པའི་ངོ་བོ་ཉིད་ཀྱིས་དང་། འདི་ལས་སྡུག་བསྔལ་ཀུན་འབྱུང་བས་དང་། ཕུང་པོ་ངེས་པར་འགག་པས་དང་། བགྲོད་པའི་དོན་ནོ། །བཞི་པ་ནི། འགོག་བདེན་ནི། གཞན་གསུམ་དང་དེ་ཉིད་དང་གཞན་དུ་བརྗོད་དུ་མེད་ལ། ལམ་བདེན་ནི། སྡུག་ཀུན་ལས་དངོས་པོ་ཐ་དད་ཅིང་། བྱེ་བྲག་སྨྲ་བས། དུཿཁ་ཀུན་འབྱུང་ལོ་ཀ་དང་། །ལྟ་གནས་སྲིད་པའང་དེ་དག་ཡིན། །ཞེས་སྡུག་ཀུན་གཉིས། ཁྱབ་མཉམ་ངོ་བོ་གཅིག་ཏུ་འདོད་ཀྱང་།འདིར་ཀུན་འབྱུང་གང་ཡིན་སྡུག་བདེན་ཡིན་ལ། སྡུག་བདེན་ཡིན་ལ་ཀུན་བདེན་མ་ཡིན་པ་ནི། དགྲ་བཅོམ་རྣམ་དག་ལས་བྱུང་བའི་ལོ་ཀ་པའི་ཆོས་དགེ་བ་དང་།ལུང་མ་བསྟན་ཀུན་དང་།སོ་སྐྱེའི་རྣམ་སྨིན་ལུང་མ་བསྟན་གྱིས་བསྡུས་པ་ཀུན་དང་། ད་ལྟའི་སྐྱེས་བུའི་རྩོལ་བ་ལས་བྱུང་བའི་བདེ་སྡུག་བཏང་སྙོམས་ལུང་མ་བསྟན་རྣམས་སོ། །ལྔ་པ་ནི་བདེན་པ་གཞིར་བྱས་ལ། དཀར་ནག་གི་ཕྱོགས་གཉིས་སུ་ངེས་ལ། དེ་རེ་རེ་ལ་རྒྱུ་འབྲས་གཉིས་སུ་ངེས་པས་བཞིར་གྲངས་ངེས་པར་བཤད་དོ། །དྲུག་པ་ནི། ཡུལ་ཅན་མངོན་པར་རྟོགས་པའི་རིམ་པ་དང་མཐུན་པར་བསྟན་ཏེ། དང་པོ་དུཿཁ་ནད་དང་358

འདྲ་བར་ཤེས་བྱར་རྟོགས། དེ་ནས་ཀུན་འབྱུང་ནད་ཀྱི་གཞི་དང་འདྲ་བར་སྤང་བྱར་དང་།དེ་ནས་འགོག་པ་ནད་མེད་འདྲ་བར་མངོན་དུ་བྱ་བར་དང་།དེ་ནས་ལམ་སྨན་འདྲ་བར་བསྟེན་བྱར་རྟོགས་པ་སྟེ། དེ་དག་ཇི་ལྟར་མངོན་རྟོགས་རིམ། །ཞེས་པ་དང་མཐུན་ནོ། །ཤེས་བྱ་ཐམས་ཅད་བདེན་བཞིར་མ་འདུས་ཏེ།མི་རྟག་པ་ཡི་དང་།སོ་སོར་བརྟགས་མིན་གྱི་འགོག་པ་འདུ་བྱེད་ཉེ་བར་ཞི་བ་ཡིན་ཡང་འགོག་པ་མིན་པར་བཤད་ཅིང་།དེ་བཞིན་ཉིད་དང་།རྒྱུ་མཚན་གྱི་ཕྱོགས་གཅིག་བདེན་བཞིས་མ་བསྡུས་ལ། གཞན་ནས་ནམ་མཁའ་ཡང་ངོ་།།དག་པའི་ལོ་ཀ་ནི།ལམ་བདེན་དུ་འདུས་ཏེ།སྡུག་བདེན་མ་ཡིན་ལ།འདུས་བྱས་ཡིན་པས་སོ། །བསྡུ་བར། འཇིག་རྟེན་ལས་འདས་པའི་ཕུང་པོ་ལྔ་པོ་ཐམས་ཅད་ལམ་གྱིས་བསྡུས་པ་ཡིན་ཞེའོ། །འགོག་བདེན་མིན་ཏེ། འགོག་པའི་བདེན་པ་དང་།ཕུང་པོ་རྣམས་གཅིག་གིས་གཅིག་ལ་བསྡུས་ཏེ་ཞེས་སོ། །གཉིས་པ་ལ། སྡུག་ཀུན་འགོག་ལམ་བཞི་ལས། དང་པོ་ལ། མདོར་བསྟན་ཏེ།སྡུག་བདེན་གྱི་མཚན་ཉིད་བསྟན་པ་དང་། མདོ་ལས་འབྱུང་བའི་སྡུག་བསྔལ་གྱི་དོན་རྣམ་པར་དབྱེ་བ་དང་། དུཿཁ་བདེན་པའི་སྤྱིའི་མཚན་ཉིད་དང་གསུམ་གྱི་དང་པོ་ལ། བསྟན་བཤད་བསྡུ། དག་པའི་ཞིང་གི་དམིགས་བསལ་བསྟན་པ་དང་བཞིའི་དང་པོ་ནི། སྡུག་བདེན་དེ་ནི། གང་སྐྱེ་བ་གཡོ་བའི་སེམས་ཅན་དང་། གང་དུ་སྐྱེ་བའི་གནས་བརྟན་པ་སྣོད་ཀྱི་འཇིག་རྟེན་ནོ། །གཉིས་པ་ལ། སེམས་ཅན་དང་། སྣོད་ཀྱི་འཇིག་རྟེན་བཤད་པ་གཉིས་ཀྱི་དང་པོ་ལ། ངོ་བོ་ངོས་གཟུང་བ་དང་། ཁྱད་པར་སྤྱི་དོན་གྱིས་བཤད་པ་གཉིས་ཀྱི་དང་པོ་ལ། སེམས་ཅན་རྣམས་འདིར་བསོད་ནམས་མ་ཡིན་པས་འཁྲིད་པར་བྱེད་པས་སམ། དགའ་བར་མི་བྱེད་པས་སམ། སྐྱབས་མི་རྙེད་ཅིང་མེད་པས་359

སམ། མིའི་རྣམ་པ་ཅན་ཡིན་པས་སམ། བསོད་ནམས་བདེ་བ་མི་སྦྱིན་མི་སྟེར་བས་དམྱལ་བ། འདི་ནས་ཤིན་ཏུ་ཕྱིར་མི་ལྡོག་པར་སོང་བའམ་སྐོམ་པ་དང་ལྡན་པས་ཡི་དྭགས།མི་ལྟར་འགྲེང་སྟེ་མི་འགྲོ་ཡི། དུད་དེ་འགྲོ་བའི་ཕྱིར་དུད་འགྲོ། ཡིད་ཤས་ཆེ་བའམ་སྐྱེ་དགུའི་བདག་པོ་ཤེས་ཀྱི་བུ་ཡིན་པས་མི། གླིང་འདི་ལ་ལྟོས་ནས་རི་རབ་ཀྱི་ཤར་ན་ཡོད་པའི་ཕྱིར་ཤར། མི་ལུས་འཕགས་པ་གནས་པས་དང་། མཚོ་མ་དྲོས་པའི་འགྲམ་ན་ཤིང་འཛམ་བུ་ཞེས་བྱ་བའི་ཤིང་ཐོག་རྫ་མ་ཙམ་ཆགས་པ་ཆུ་ནང་དུ་ལྷུང་བ་འཛམ་བུ་ཆུ་བོའི་གསེར་དུ་འགྱུར་བ་ཡོད་པས་དེས་མཚོན་པའི་གླིང་ཡིན་ཏེ། འདི་ལ་ལྷོ་མ་སྨོས་པ་ནི།གཞན་རྣམས་འདི་ལ་ལྟོས་ནས་བཞག་པར་བསྟན་པའི་དོན་ནོ། །འདི་ནས་ནུབ་ཡིན་ཞིང་ཉོ་ཚོང་གི་ཐ་སྙད་ལ་བ་ལང་སྦྱིན་ཞིང་སྤྱོད་པའི་ཕྱིར་དང་།འདི་ནས་བྱང་ཡིན་ཞིང་སྐད་ངན་པས་སྨྲ་བའམ་འཆི་ཁར་འཆི་ངུས་་་་་་་་་་་འདེབས་པའི་སྒྲ་མི་སྙན་པ་འབྱུང་བས་སམ། མིའི་སེང་གེ་སྟེང་ན་སྒྲ་སྒྲོག་པ་དག་གནས་པ་དང་། རྒྱལ་ཆེན་བཞིའི་སྡེར་གཏོགས་པའམ་དེའི་གནས་ན་ཡོད་པས་རིས་ཏེ། བར་གྱི་ཚིག་མི་མངོན་པའོ། །ཟེར་རོ། །འདི་དག་ལ་ཁྱིམ་ནམ་མཁའ་ལ་ཡོད་པས་སམ། ལོངས་སྤྱོད་རབ་མཆོག་དག་དང་སྙོམས་པར་འཇུག་པས་རྩེ་བར་བྱེད་པས་སམ།ཚངས་པའི་ལུས་ལས་སྐྱེས་པས་ལྷ་སྟེ།འདི་ཡན་ཆད་ཀུན་ལ་སྦྱར་རོ། །ལེགས་བྱས་ལྷན་ཅིག་བྱས་པ་རྣམས་དེར་སྐྱེས་པས་སུམ་ཅུ་རྩ་གསུམ་སྟེ།འཇིག་རྟེན་པའི་ནོར་ལྷ་བརྒྱད།ཉི་མ་བཅུ་གཉིས།དྲག་པོ་བཅུ་གཅིག ཐ་སྐར་གྱི་བུ་གཞོན་ནུ་གཉིས་ཏེ།སུམ་ཅུ་རྩ་གསུམ་མམ།གཡས་གཡོན་ན་ཉེ་དབང་བཅུ་དྲུག་བཅུ་དྲུགབརྒྱ་བྱིན་དང་རྩ་གསུམ་མམ།ཆོས་བཟང་ན་གནས་པ་ལ་སོགས་པ་སུམ་ཅུ་རྩ་གསུམ་ཡོད་པས་སམ། ལྷ་མ་360

ཡིན་དང་འཐབ་པའི་འཇིགས་པ་དང་བྲལ་བས་སམ། བསོད་ནམས་ཀྱིས་སོང་བས་སམ། དེའི་སྡུག་བསྔལ་ཟད་པར་བྱེད་པས་སམ། མེལ་ཚེ་ཐུན་རེ་རེ་ལ་བསོད་ནམས་ལ་སྤྲོ་བའི་སྐུལ་བའི་སྒྲ་འབྱུང་བས་སམ། ལྷ་མཚེ་མར་སྐྱེས་པས་ཡཱ་མ་སྟེ་མཚེ་མའམ་འཐབ་བྲལ་དང་། དགའ་ཞིང་ཡིད་དུ་འོང་བས་སོང་བའམ། འདི་དག་ལ་དགའ་བ་ཡོད་པས་སམ། ཆོས་ཀྱི་དགའ་བདེ་ལྷག་པར་ཆེ་བས་དགའ་ལྡན། རང་གིས་སྤྲུལ་པའི་ལོངས་སྤྱོད་ལ་དགའ་བར་བྱེད་པས་འཕྲུལ་དགའ། གཞན་གྱིས་སྤྲུལ་པའི་ལོངས་སྤྱོད་ལ་དབང་བསྒྱུར་བར་བྱེད་པས་གཞན་འཕྲུལ་དབང་བྱེད། བསམ་གཏན་དང་པོའི་ལྷ་རིས་གསུམ་ག་སྡིག་པའི་ཆོས་བསལ་བའི་ཕྱིར་ཚངས་པ་སྟེ། དེས་ན་མདོར་རེ་རེ་ལ་བཞི་བཞིར་བཤད་པའང་སྤྱིར་བསྟན་ཁྱད་པར་དུ་བཤད་པ་ཡིན་ནོ།།ཚངས་པའི་རིས་ན་གནས་པས་སམ། དེའི་འཁོར་ཡིན་པས་དང་། ཚངས་པའི་རིས་ན་གནས་པས་སམ།དེའི་འཁོར་ཡིན་པས་དང་།ཚངས་པའི་མདུན་ན་འདུག་སྟེ།ཚིག་འདོན་ཞིང་སྨྲ་བས་དང་། དགེ་རྩ་ཆེན་པོ་ལས་སྐྱེས་ཤིང་ཚེ་དང་ཁ་དོག་ལ་སོགས་པའི་ཁྱད་པར་གྱིས་ཕྱེ་བས་སོ། །གཉིས་པའི་གསུམ་ནི། འོད་འཕེལ་བས་རབ་ཏུ་ཕྱེ་བ་ཡིན་ལ།དེ་ལ་འོད་གསལ་གྱི་ཆ་ལ་ལྟོས་ནས་འོད་ཆུང་བས་སམ།འོད་ཀྱི་ཁྱོན་དང་གསལ་བ་གཉིས་ཀ་ཆུང་བས་དང་། འདི་དག་གི་འོད་ས་འོག་མ་བས་ཚད་གཟུང་མི་ནུས་པའམ་ཁྱོན་ཙམ་ཡོད་པས་ཚད་མེད་འོད་དང་། གནས་གཞན་ཟད་པར་སྣང་བར་བྱེད་པའམ་འོད་ཀུན་ནས་གསལ་བའི་དོན་གྱིས་ཁྱོན་གསལ་གཉིས་ཀ་ཡོད་པས་སོ། །གསུམ་པ་རྣམས་ཀྱི་ཡིད་ཀྱི་ས་པའི་བདེ་བ་ནི། རབ་ཏུ་ཞི་བའི་ཕྱིར་དགེ་བ་ཞེས་བྱ་ལ། དེས་ཕྱེ་སྟེ། ས་གོང་མ་རྣམས་ལ་ལྟོས་ནས་དགེ་བ་ཆུང་བས་དང་། འདི་ལ་དགེ་བ་ཚད་མེད་361

པ་ཡོད་པས་དང་། འདི་ལ་དགེ་བ་རྒྱས་པར་ཡོད་ཀྱི། གཞན་ན་དེ་ལས་ལྷག་པའི་དགེ་བ་མེད་པས་སོ། །བཞི་པ་གཟུགས་ཅན་གྱི་ཡོན་ཏན་མཆོག་ཏུ་གྱུར་པས་ཕྱེ་སྟེ། སྤྲིན་དང་འདྲ་བར་ས་དང་འབྲེལ་བ་མེད་པས་སམ། གོང་ནས་སྤྲིན་ལྟ་བུར་ས་དང་འབྲེལ་བ་མེད་པས་སམ། བར་ཆད་ཀྱི་སྤྲིན་མེད་པས་དང་། མི་གཡོ་བའི་བསོད་ནམས་ལས་སྐྱེས་པས་སམ། བྱམས་པ་ཕུལ་དུ་བྱུང་བའི་བསོད་ནམས་ལས་སྐྱེས་པས་དང་། འབྲས་བུ་གནས་གཞན་དང་འབྲེལ་བ་སོ་སོ་སྐྱེ་བོ་ཐམས་ཅད་ལས་ཆེ་བ་ཡོད་པས་དང་། སྐྱེས་ཐོབ་ཀྱི་ཚོགས་དྲུག་འགག་པ་འདུ་སོགས་དང་། གནས་གཙང་མ་གཞན་པས་མི་ཆེ་བས་སམ།བདག་ཉིད་ཀྱིས་བདག་གི་གནས་དུས་ཉ་ཉེ་ཞིག་ནས་སྤོང་ཞིང་འདོར་བར་མི་བྱེད་པས་སམ། སྤེལ་མ་སྒོམ་པ་ཆུང་བས་དང་། འགྱོད་པའམ་ཉོན་མོངས་ཀྱི་གདུང་བ་མེད་ཅིང་བསམ་པ་དགེ་བས་གཞན་ལ་གདུང་བར་མི་བྱེད་པས་དང་། ལུས་ཞི་བའི་བདེ་བ་སྣང་བའམ་མཐོང་བ་ཡོངས་སུ་དག་པའི་ཕྱིར་གྱ་སོགས་དང་། ལྟ་བ་བཟང་བས་སམ། མཐོང་བ་དག་པས་ཤིན་སོགས་སོ། །གཟུགས་ཅན་གྱི་གནས་ཀྱི་མཐོ་ཤོས་ཡིན་པས་སམ། དེ་ལས་གོང་མའི་གནས་གཞན་མེད་པས་འོག་མིན་ནམ། ཐོག་ས་གནས་པར་བསགས་པ་དེ་འདིར་མཐར་ཐུག་པས་ཨ་གྷ་བིཥྛ་སྟེ། ཐོག་མཐའོ། །སྙོམས་འཇུག་གི་སྦྱོར་བའི་དུས་ནམ་མཁའ་མཐའ་ཡས་སོ། །སྙམ་དུ་རྣམ་པར་བྱེད་པས་ནམ་མཁའ་མཐའ་ཡས་ཏེ།དེའི་ལམ་དེ་ཉིད་སྐྱེ་མཆེད་དོ།།དེ་བཞིན་དུ་རྣམ་ཤེས་མཐའ་ཡས་སོ་སྙམ་པ་དང་། ཅི་ཡང་མེད་དོ་སྙམ་པ་དང་། འདུ་ཤེས་ནི། འབྲས་བུ་དང་ཟུག་རྔུ་ལྟ་བུ།དེ་མེད་པ་ནི།ཀུན་ཏུ་རྨོངས་པའོ་སྙམ་ནས་འདུ་ཤེས་ཞན་པ་འབྱུང་བ་ནི། འདུ་ཤེས་སོགས་སོ། །གཉིས་པ་ལ། སར། གྲངས་དང་གནས་དང་ཚད་36་2

རྣམས་དང་། །ཚེ་ཡི་ཚད་དང་ལོངས་སྤྱོད་དང་། །སྐྱེ་བ་དང་ནི་ལུས་རྣམས་དང་།རྒྱུ་དང་རྐྱེན་རྣམས་རྒྱ་ཆེར་རོ།།ཞེས་པ་ལྟར་བརྒྱད་ལས།དང་པོ་གྲངས་ནི། ཁམས་གསུམ་སྟེ། དེས་ས་དགུ་བསྡུས་པ་མིན་ཏེ། ཐབས་དང་བཅས་པའི་འཇིག་ཚོགས་འགོག་པ་ཟག་པ་མེད་པའི་ཁམས་སྤྲོས་པ་མེད་པ་ནི་མ་་་་་་་་་་གཏོགས་པ་ཡིན་ཞེས་པས་སོ། །མཛོད་དུ། དེར་ནི་དམྱལ་སོགས་འགྲོ་བ་ལྔ།རང་གི་མིང་གིས་བསྟན་དེ་དག །ཉོན་མོངས་ཅན་མིན་ལུང་བསྟན་མིན། །སེམས་ཅན་ཞེས་བྱ་བར་སྲིད་མིན། །ཞེས་ཁམས་གསུམ་དེར་འགྲོ་བ་རྣམས་རིས་ལྔར་འདུས་ཏེ། འགྲོ་བའི་ངོ་བོ་མ་བསྒྲིབས་ལུང་མ་བསྟན་ཡིན་ལ། དེ་ཁ་ཅིག རྣམ་སྨིན་ཁོ་ནར་འདོད།ཁ་ཅིག རྒྱས་བྱུང་ཡང་ཡོད་པར་འདོད།དགེ་ཉོན། སྣོད། བར་སྲིད་འགྲོ་བས་མ་བསྡུས་ཏེ། ཇི་སྐད་དུ། སྐྱེ་གནས་བཞིས་ནི།འགྲོ་བ་ལྔ་བསྡུས་ཀྱི།འགྲོ་བ་ལྔས་ནི།སྐྱེ་གནས་བཞི་མ་བསྡུས་ཏེ།གང་ཞིག་མ་བསྡུས་ཤེ་ན།སྲིད་པ་བར་མའོ།།ཞེས་སོ་།།མདོ་སྡེ་པས་ནི།དགེ་ཉོན་ཅན་ཡང་ཡོད་པར་འདོད་དོ།།ཇི་སྐད་དུ། སེམས་ཅན་ཚོགས་ཀྱིས་འགྲོ་དྲུག་གང་བསྟན་པ། །སེམས་ཅན་དམྱལ་དང་དུད་འགྲོ་ཡི་དྭགས་དང་། །ལྷ་མིན་རིས་དང་མི་དང་ལྷ་ཡི་རྣམས། །མི་ཡི་སེང་གེ་ཀུན་རྫོབ་བཏགས་པ་མཛད། །ཅེས་འགྲོ་བ་དྲུག་ཏུ་གསུངས་པ་ནི། ལྷ་མིན་གཡོ་སྒྱུ་ཆེ་བས་ལྷ་བཞིན་དཀར་པོའི་ཆོས་ཀྱི་སྣོད་དུ་མ་འགྱུར་བས། མདོ་གཞན་ལས་འགྲོ་བ་ཐ་དད་དུ་བསྟན་གྱི། ལྷའི་ཆོས་བླངས་ཏེ་མི་གནས་པས་ལྷ་མ་ཡིན་ཞེས་སྨད་པའི་དགག་སྒྲ་སྟེ། ལྷ་མ་ཡིན་རྣམས་ཀྱང་ལྷའི་འགྲོ་བས་བསྡུས་པ་ཁོ་ནར་བལྟ་ཞེས་སོ། །དེས་ན། མདོ་ཁ་ཅིག་ལས། ལྷ་མིན་ཁ་ཅིག་བདུད་རིས་ཀྱི་ཡི་དྭགས་དང་། ཡི་དྭགས་རྫུ་འཕྲུལ་ཆེན་པོ་བར་བསྡུ། མཚོ་གཏིང་གི་རི་རབ་ལ་གནས་པ་རྣམས་དུད་363

འགྲོས་བསྡུས་པར་བཤད་པ་ནི། དང་པོ་གཉིས་ནི། ལྷ་མིན་མཚན་ཉིད་པ་མིན་ལ། ཕྱི་མ་ནི་སྨད་པ་ལ་དགག་སྒྲའོ། །ཁ་ཅིག དེ་ལ་བདེན་པ་རྟོགས་པ་མི་འབྱུང་ཞིང་མི་མ་ཡིན་པའི་ཕྱིར་ཡི་དྭགས་སུ་ངེས་ཟེར་བ་ལ། བྱང་སྒྲ་མི་སྙན་དང་།གཟུགས་དང་གཟུགས་མེད་ཀྱི་ལྷའང་དེར་ཐལ།བཙུན་པ།འདི་དག་གི་སྔོན་ནས་ལྷ་ཉིད་ལགས་སོ།།ཞེས་པ་དང་འགལ་ཞིང་།དེ་དག་བདུད་རྩི་ཟ།ལྷ་མོ་ལ་ལོངས་སྤྱོད་པ་སོགས་ཀྱི་ཕྱིར་མི་འཐད་ཅེས་པ་འགྲེལ་པ་ལས་སོ ཁ་ཅིག ལྷ་དང་ཡི་དྭགས་ཀྱི་འགྲོ་བར་འདུས་ཞེས་དང་།ཁ་ཅིག ངན་འགྲོ་བཞི་པར་འདོད། སྔ་མ་ཉིད་རིགས་སོ། །དྲི་ཟ་གཉིས་ཀྱི་བར་དོ་ནི། འགྲོ་བས་མ་བསྡུས་ལ། ལྷའི་རོལ་མོ་བྱེད་པའི་དྲི་ཟ་དང་ལྷ་གནས་སུ་མཆོད་བྱའི་གཏོར་མ་ལེན་པའི་གནོད་སྦྱིན་ནི།ལྷར་འདུས་སོ།།ཀླུ་དང་།ནམ་མཁའ་ལྡིང་དང་།ལྟོ་འཕྱེ་ཆེན་པོ་ཀླུ་ཆེན་པོ་རྣམས་དང་། མིའམ་ཅི་དུད་འགྲོ་མིའི་རྣམ་པ་ཅན་རྣམས་དུད་འགྲོའོ།།ཤ་ཟ་དང་། འབྲས་བུ་བུམ་པ་འདྲ་བས་གྲུལ་བུམ་དང་།སྲུལ་པོ་དང་། ལུས་དྲི་ང་ལ་གསེག་དང་རེ་ལྡེ་གྱོན་པའི་ལུས་སྲུལ་པོ་རྣམས་ཡི་དྭགས་སུ་འདུས་པར་གཞི་འགྲེལ་ནས་བཤད་ཅིང་། རིག་འཛིན་ལྷ་མིན་གནོད་སྦྱིན་དང་། །སྲིན་པོ་དྲི་ཟ་མིའམ་ཅི། །ཤ་ཟ་གསང་བ་གྲུབ་པ་དང་། །འབྱུང་པོ་ལྷ་ཡི་སྐྱེ་གནས་ཅན།།ཟེར་བ་ཡང་ཡོད།སྲིན་པོ་ནི།ལྷ་དང་ཡི་དྭགས་སུ་གཏོགས་པ་གཉིས་ཡོད། སྨྱོ་བྱེད་དང་། རྗེད་བྱེད་དང་། སྐེམ་བྱེད་དང་།གྲིབ་གནོན་དང་། གནོན་པོ་དང་། ནམ་གྲུའི་གདོན་དང་། བྱའི་གདོན་དང་།ཚངས་པའི་སྲིན་པོ་སོགས་ཡི་དྭགས་ཡིན་ཟེར་རོ།།གཉིས་པ་ལ། འདོད་པར་ཚ་དམྱལ་བརྒྱད། གྲང་དམྱལ་བརྒྱད།ཡི་དྭགས་དང་།ལྷ་མིན་ཏེ།བཅོ་བརྒྱད་དོ། །དུད་འགྲོ་ནི། ལྷ་མི་དང་ཡང་ལྷན་ཅིག་རྒྱུ་བས་གནས་གཞན་ལོགས་པ་364

མེད།ཉེ་འཁོར་བའི་དམྱལ་བ་ནི།ཚ་དམྱལ་གྲང་དམྱལ་བའི་འཁོར་ཡིན་པས་ལོགས་ན་མེད། ཉི་ཚེ་བ་ནི། མིའི་གནས་ནའང་ཡོད་དེ། མོའུ་འགལ་གྱི་བུས་རྒྱལ་པོའི་ཁབ་ཏུ་མཐོང་བ་བཞིན་ནོ།།གླིང་བཅུ་གཉིས་ཀྱི་བཅུ་གཅིག་ན་མི་་དང་།རྔ་ཡབ་ནི་སྲིན་པོ་སྟེ། གཅིག་ན་ནི་མི་མ་ཡིན་རྣམས་གནས་སོ།།ཞེས་པ་དང་། གཅིག་ནི་སྲིན་མོའི་གླིང་ཡིན་ནོ། །ཞེས་པ་དང་། མཛོད་དུ་ཐམས་ཅད་མིར་འདོད་དོ།།འདོད་ལྷའི་གནས་དྲུག་སྟེ།བདུད་ཀྱི་གནས་ནི། གཞན་འཕྲུལ་དབང་བྱེད་ཀྱི་ནང་དུ་གཏོགས་པས་ལོགས་ན་མེད་པས་འདོད་པར་གནས་་སུམ་ཅུ་རྩ་དྲུག་གོ །གཟུགས་ན་གཞུང་དུ་བརྗོད་པའི་བཅོ་བརྒྱད་ལས། འདུ་ཤེས་མེད་པ་བ་ནི། འབྲས་བུ་ཆེ་བའི་ནང་དུ་གཏོགས་ལ། འཕགས་པ་རྣམས་དང་ཐུན་མོང་མ་ཡིན་པའི་ཕྱིར་གནས་གཞན་མེད་པས་བཅུ་བདུན། གནས་གཙང་མ་ལས་འདས་པ་ན་དབང་ཕྱུག་ཆེན་པོའི་གནས་ཡོད་དེ། བྱང་སེམས་ས་བཅུ་ལ་གནས་པ་རྣམས་ཀྱི་ས་བཅུ་ཡོངས་སུ་བསྒོམས་ནས་སྐྱེ་བའི་ས་སྟེ།དེར་སངས་རྒྱས་ནས་འདིར་མཛད་པ་བཅུ་གཉིས་སྟོན་པའི་ཕྱིར་ཏེ། གཙང་མའི་གནས་དག་རྣམ་སྤངས་པའི།།འོག་མིན་གནས་ནི་ཉམས་དགའ་བ།།ཡང་དག་སངས་རྒྱས་དེར་སངས་རྒྱས།།སྤྲུལ་པ་འདིར་ནི་མངོན་སངས་རྒྱས།།ཞེས་དང་།འདོད་པའི་ཁམས་དང་གཟུགས་མེད་དུ།།སངས་རྒྱས་རྣམ་པར་འཚང་མི་རྒྱ། །གཟུགས་ཀྱི་ཁམས་ཀྱི་འོག་མིན་དུ། །འདོད་ཆགས་བྲལ་ཁྱོད་འཚང་རྒྱའོ། །ཞེས་པ་ལྟར། འདི་ཁམས་སུ་གཏོགས་པར་བསྟན། འགྲེལ་པ་ལས་ཀྱང་ཟག་བཅས་སུ་བཤད་དོ། །མདོ་ལས་འོག་མིན་ཁམས་གསུམ་དུ་མ་གཏོགས་པར་བཤད་ལ། འདི་ཉིད་ནས་ཀྱང་སྡུག་བདེན་དུ་མ་གཏོགས་པར་བཤད་པ་ནི། སངས་རྒྱས་པའི་དབང་དུ་བྱས་ལ། འདི་ནི་མ་རྒྱས་པའི་དབང་དུ་བྱས་365

པས་སམ། ཡང་ན། གྲུབ་མཐའ་མཐོ་དམན་ནོ། །དེ་ལྟར་གནས་གཞན་བཅོ་བརྒྱད་པའོ།།གཟུགས་མེད་ན་སྐྱེ་བའི་སྒོ་ནས་བཞི་ཡིན་གྱི། སྣོད་ཀྱི་གནས་མེད་དོ།།གཟུགས་ཅན་མིན་པ་རྣམས་ཡུལ་ན་མི་གནས་པའི་ཕྱིར། འོན་ཀྱང་ཏིང་ངེ་འཛིན་ཐོབ་པ་རྣམས་གང་དུ་འཆི་འཕོ་བ་དེ་ཉིད་དུ་སྐྱེ་ལ། དེ་ནས་འཆི་བའི་བར་སྲིད་ཀྱང་དེ་ཉིད་དུ་འགྲུབ་པས་སོ།།ཁ་ཅིག སྣོད་ཀྱི་གཟུགས་ཡོད། བཅུད་གཟུགས་མེད་ཟེར་རོ།།དེ་ལྟར་སྲིད་པ་ལྔ་བཅུ་རྩ་བརྒྱད། གནས་གཞན་ལྔ་བཅུ་རྩ་བཞིའོ། །མཛོད་དུ། དམྱལ་བ་ཡི་དྭགས་དུད་འགྲོ་དང་། །མི་རྣམས་དང་ནི་ལྷ་དྲུག་དག །འདོད་པའི་ཁམས་ཡིན་དམྱལ་བ་དང་། །གླིང་དབྱེ་བ་ལས་དེ་ཉི་ཤུ །གོང་མའི་གནས་དག་བཅུ་བདུན་ནི། །གཟུགས་ཁམས་ཡིན་དེར་སོ་སོ་ཡི།།བསམ་གཏན་ས་ནི་གསུམ་པ་ཡིན། །བཞི་པ་ས་ནི་བརྒྱད་པ་ཡིན། །གཟུགས་མེད་ཁམས་ན་གནས་མེད་དོ། །སྐྱེ་བ་ལས་ནི་རྣམ་པ་བཞི། །ཞེས་དམྱལ་བ་བརྒྱད་དང་། གླིང་བཞིར་ཕྱེ་ན། ཉི་ཤུ་ཡིན་ལ། ཁ་ཆེ་བ་རྣམས།མདུན་ན་འདོན་དང་། ཚངས་ཆེན་བང་རིམ་བཞིན་ནམ། འབྲོག་གི་རྫོང་བཞིན་ཡིན་པས་གཞན་མེད་པས་བཅུ་དྲུག་ཟེར་རོ།།དེ་ལ་མི་དང་།འདོད་ལྷ་དང་། བསམ་གཏན་དང་པོའི་ལྷ་དང་པོར་བྱུང་བ་མ་གཏོགས་པ་རྣམས་ཁ་དོག་དང་།རྟགས་དང་།དབྱིབས་ཐ་དད་པས་ལུས་ཐ་དད། བདེ་སྡུག་བཏང་སྙོམས་ཀྱི་འདུ་ཤེས་ཐ་དད་པས་གཉི་ག་ཐ་དད་པའོ།།བསམ་གཏན་དང་པོར་བྱུང་བ་རྣམས་ལུས་ཐ་དད་ཅིང་ཚངས་ཆེན་ནི། འདི་དག་བདག་གི་དབང་གིས་བྱུང་ངོ་། །ཞེས་འཛིན། གཞན་རྣམས་བདག་ཅག་ཚངས་ཆེན་གྱི་དབང་གིས་བྱུང་ངོ་། །ཞེས་འཛིན་པས་འདུ་ཤེས་གཅིག་པའོ།།བསམ་གཏན་གཉིས་པའི་ལྷ་རྣམས་ལུས་ཐ་མི་དད་ལ། འདུ་ཤེས་དངོས་གཞིའི་ས་ལ་ཡིད་བདེས་366

སྐྱོ་ནས་ཉེར་བསྡོགས་ལ་བཏང་སྙོམས་མངོན་དུ་བྱེད། བཏང་སྙོམས་ཀྱིས་སྐྱོ་ནས་ཡིད་བདེ་མངོན་དུ་བྱེད་པས་སོ། །གསུམ་པ་ལ་མི་མཚུངས་ཏེ། ཡིད་བདེས་སེམས་གཡོ་བར་བྱེད་ལ། བདེ་བས་གཡོ་བར་མི་བྱེད་པའོ། །ཞེས་བྱེ་བྲག་སྨྲ་བའོ།།ས་སྡེར་དེར་སྐྱེས་པ་སྔ་བ་རྣམས་ཚངས་པའི་འཇིག་རྟེན་ཚིག་་པའི་མེ་ལྕེ་ལ་མི་འཇིགས་ལ། འཕྱི་བ་རྣམས་དེ་བསམ་གཏན་གཉིས་པར་འབྱུང་གིས་དོགས་པའི་འཇིགས་པ་ཡོད་པས་འདུ་ཤེས་ཐ་དད་པའོ།།ཞེས་་་་འདོད། གཉིས་ཀ་གཅིག་པ་བསམ་གཏན་གསུམ་པ་རྣམས་ཏེ། བདེ་བར་འདུ་ཤེས་པས་སོ། །ལྷག་མ་གཟུགས་མེད་གསུམ་སྟེ། རྣམ་ཤེས་ཀྱི་གནས་པ་བདུན་ནོ།ཚོ།ངན་སོང་ནི། སྡུག་ཚོར་གྱི་གནོད་པས་སྐྱོ་བའི་གཞིའི་གནས་སུ་གྱུར་པས་དང་། བསམ་གཏན་བཞི་པ་ན་འདུ་ཤེས་མེད་པ་དང་། དེའི་སྙོམས་འཇུག་གི་རྣམ་ཤེས་རྒྱུན་བཅད་ནས་མི་འབྱུང་བའི་ཕྱིར་དང་། སྲིད་རྩེར་ཀུན་ཏུ་རྒྱུ་མི་རྒྱུ་གཅིག་ཏུ་མ་ངེས་པའི་ཕྱིར་རམ། འགོག་སྙོམས་ཀྱིས་རྣམ་ཤེས་གཅོད་པའི་ཕྱིར་གནས་མ་ཡིན་ནོ། །མཛོད་ལས་ནི། ཡང་ན་དགུར་བཤད་དེ། བདུན་གྱི་སྟེང་དུ་སྲིད་རྩེ་དང་བསམ་གཏན་བཞི་པར་རང་དགས་གནས་པའི་ཕྱིར།ངན་སོང་ནི། མི་འདོད་བཞིན་གནས་པའི་ཕྱིར་མིན་ནོ། །ལུས་དང་འདུ་ཤེས་ཐ་དད་དང་། །ལུས་ཐ་དད་ཅིང་འདུ་ཤེས་གཅིག །ལྡོག་དང་ལུས་དང་འདུ་ཤེས་གཅིག།གཟུགས་ཅན་མ་ཡིན་གསུམ་པོ་དག །རྣམ་ཤེས་གནས་པ་བདུན་ལྷག་མ།།དེ་འཇོམས་བྱེད་ལྡན་སྲིད་རྩེ་དང་།།འདུ་ཤེས་མེད་པའི་སེམས་ཅན་རྣམས།།སེམས་ཅན་གྱི་ནི་གནས་དགུར་བཤད།།མི་འདོད་བཞིན་གནས་ཕྱིར་གཞན་མིན། །གནས་པ་དག་ནི་ཡང་བཞི་སྟེ། །ཟག་དང་བཅས་པའི་ཕུང་པོ་བཞི། །རང་གི་ས་པ་ཉིད་རྣམ་ཤེས། །འབའ་ཞིག་གནས་པར་མ་བཤད་དོ། །367

ཞེས་སོ། །གསུམ་པ་ལ།ལུས་ཚད་དངོས་དང་། འཇལ་བྱེད་དཔག་ཚད་ཀྱི་ཚད་གཉིས་ཀྱི་དང་པོ་ནི། ངན་སོང་གསུམ་གྱི་ལུས་ཚད་ཆོས་མངོན་པར་མ་བཤད་ལ། དྲན་པ་ཉེར་བཞག་ཏུ་མནར་མེད་ཀྱི་བྱ་འདབ་འཇིགས་ལ་ལུས་དཔག་ཚད་སུམ་འབུམ་ཞེས་བསླབ་བཏུས་སུ་འབྱུང་།མདོར་སུམ་སྟོང་དང་།རྫུ་ན་སྨྲ་བ་ལ་ལྕེ་དཔག་ཚད་ལྔ་བརྒྱ་པ་དང་། ཕྲ་མ་བྱེད་པའི་སུམ་བརྒྱ་པ་དང་།མཚམས་མེད་གཅིག་བྱས་ན། ལུས་དཔག་ཚད་གཅིག་ནས་ལྔ་བྱས་ན་ལྔའི་བར་བཤད་ལ། གཞན་ནས་མཚམས་མེད་བྱེད་པ་ལ་ལུས་དཔག་ཚད་བརྒྱད་ཁྲི་ཡོད་ཀྱང་གཅིག་ལ་གཅིག་མི་ཐོགས་པ་དང་། ཐེག་ཆེན་ལ་སྐུར་པ་བཏབ་པའི་ལྕེ་དཔག་ཚད་འབུམ་ཡོད་པ་སོགས་གསུངས་པ་ནི། སྡེ་པའམ་གྲུབ་མཐའ་གཞན་དང་བསྟུན་པའམ། སྐྱོ་བ་བསྐྱེད་པའི་ཕྱིར་གསུངས་པ་སྟེ། ཆོས་མངོན་པའི་ལུགས་ལ་དེ་ཙམ་ཤོང་བའི་གནས་མེད་དོ། །ཁ་ཅིག མགོ་མ་གཏོགས་པར་རང་ཁྲུ་བརྒྱད་ཅེས་སོ། །དུད་འགྲོ་སྐྲ་རྩེའི་ལྔ་བཅུའི་ཆ་ཙམ་དང་། ཉེ་ཟེར་གྱི་རྡུལ་ཙམ་དང་། རྒྱ་ཤུག་གི་ཚད་དང་། དཔག་ཚད་ཁྲིའི་བར་དུ་ཐོབ་ཅེས་པ་དང་།ཆུ་སྲིན་ཉའི་རིགས་ལ་དཔག་ཚད་ལྔ་བརྒྱ་ཡོད་པ་དང་།ཉ་མིད་མིད་ཀྱིས་དེ་ཁྱུར་མིད་བྱེད་ནུས་པ་དང་། ཉ་མིད་མིད་ཀྱིས་དེའང་ཁྱུར་མིད་བྱེད་ནུས་པ་དང་།ཆུ་སྲིན་ཆེ་བ་ལ་དཔག་ཚད་བདུན་བརྒྱ་ཞེས་སོ།།ཡི་དྭགས་མཐོ་གང་ཙམ་དང་། དཔག་ཚད་སྟོང་ཞེས་གསུངས་ཀྱང་། སར།ངན་སོང་གསུམ་གྱི་ལུས་ཚད་མ་ངེས་ཏེ། སྡིག་པ་ཇི་ལྟར་ཆེ་ཞིང་ལུས་ཆེ་ལ།ཆུང་ཞིང་ལུས་ཆུང་བར་གསུངས་སོ།།འཛམ་བུ་གླིང་པ་རྣམས་ཀྱི་ཚད། །ཁྲུ་བཞི་པ་དང་ཕྱེད་དང་བཞི།།ཤར་དང་བ་ལང་སྤྱོད་དང་ནི།།བྱང་ཞེས་བྱ་བར་ཉིས་འགྱུར་སྐྱེད་ཅེས་པས་འཛམ་བུ་གླིང་གི་མི་རྣམས་རེས་ཆེ། རེས་ཆུང་ཡང་368

ཕལ་ཆེར་ཁྲུ་ཕྱེད་དང་བཞིའམ་བཞིའོ།།སར། གླིང་གཞན་གསུམ་པོ་ལུས་རང་ཁྲུ་ཕྱེད་དང་བཞི་པ་ཡིན་ཞིང་ཤིན་ཏུ་ཆེ་ཞེས་གསུངས་ལ། མཛོད་ལྟར་ན། ཁྲུ་བརྒྱད།བཅུ་དྲུག སུམ་ཅུ་སོ་གཉིས་སོ།།འདོད་དང་ལྡན་པའི་ལྷ་ཡི་ལུས།།རྒྱང་གྲགས་དག་ནི་བཞི་ཆ་ནས། །ཕྱེད་དང་གཉིས་ཀྱི་བར་དུ་བསྐྱེད། །ཅེས་འདོད་ལྷ་དང་པོ་ལ་རྒྱང་གྲགས་བཞི་ཆ་ནས་དེ་ནས་རྒྱང་གྲགས་བཞི་ཆ་རེ་འཕེལ་་བར་གསུངས་ལ། སར། སུམ་ཅུ་རྩ་གསུམ་པ་རྒྱང་གྲགས་བཞི་ཆ་གཅིག་པས་ལྷག་ལ།བརྒྱ་བྱིན་དང་འཐབ་བྲལ་བ་རྒྱང་གྲགས་ཕྱེད།གཞན་འདྲ། གཟུགས་ཅན་དང་པོ་དཔག་ཚད་ཕྱེད།།དེ་ཡི་གོང་མ་ཕྱེད་ཕྱེད་སྐྱེད།།འོད་ཆུང་རྣམས་ཀྱི་ལྟག་ཡན་ཆད། །ལུས་ནི་ཉིས་འགྱུར་ཉིས་འགྱུར་ཏེ།།སྤྲིན་མེད་དཔག་ཚད་གསུམ་དོར་རོ།།ཞེས་ཚངས་རིས་པ་དཔག་ཚད་ཕྱེད།མདུན་ན་འདོན་གཅིགཚངས་ཆེན་ལ་ཕྱེད་དང་གཉིས།འོད་ཆུང་ལ་གཉིས།དེ་ཡན་ཆད་ཉིས་འགྱུར་ཉིས་འགྱུར་བྱས་པས་སྤྲིན་མེད་ལ་བརྒྱ་ཉེར་བརྒྱད་དུ་བྱས་པའི་སྟེང་ནས་་་་གསུམ་དོར་ནས་བརྒྱ་ཉེར་ལྔ། དེ་ནས་འོག་མིན་ལ་དཔག་ཚད་ཁྲི་དྲུག་སྟོང་གི་བར་རོ། །ལྷ་མ་ཡིན་རྣམས་ནི། སུམ་ཅུ་རྩ་གསུམ་པ་དང་འདྲ་བར་སར་བཤད། མདོར་སྒྲ་གཅན་ལུས་དཔག་ཚད་བདུན་བརྒྱ་པ། དེའི་སྤྲུལ་པའི་ལུས་དཔག་ཚད་བརྒྱད་སྟོང་ཕྲག་དྲུག་ཅུ་རྩ་བརྒྱད་དུ་བཤད། གཟུགས་མེད་པ་ལ་ལུས་ཚད་མེད་དོ། །གཉིས་པ་ལ། གཟུགས་མིང་དུས་མཐའ་རྡུལ་ཡིག་དང་། །སྐད་ཅིག་ཕྲ་རབ་རྡུལ་དང་ནི། །རྡུལ་ཕྲན་དང་ནི་དེ་བཞིན་དུ། །ལྕགས་ཆུ་རི་བོང་ལུག་དང་གླང་། །ཉི་ཟེར་རྡུལ་དང་སྲོ་མ་དང་། །དེ་ལས་བྱུང་དང་དེ་བཞིན་ནས། །སོར་ཚིགས་ཞེས་བྱ་གོང་བདུན་འགྱུར།།ཞེས་གཟུགས་འགྲིབ་པའི་མཐའ་རྡུལ་ཕྲ་རབ།དུས་ཀྱི་མཐའ་སྐད་ཅིག མིང་གི་མཐའ་ཡི་གེ་སྟེ།དེ་369

ལ་རྐྱེན་ཚོགས་ན།ཇི་སྲིད་ཆོས་ཀྱི་བདག་ཉིད་ཐོབ་པའམ།རྡུལ་ཕྲ་རབ་གནས་འཕོས་པའི་ཡུན་ཙམ་མོ།མངོན་པ་བ་རྣམས།སྐྱེས་བུ་སྟོབས་ལྡན་གྱིས་སེ་གོལ་གཏོགས་པ་ལ་སྐད་ཅིག་དྲུག་ཅུ་རྩ་ལྔ་འདའ་ཟེར་རོ།།གདགས་པར་བུད་མེད་བལ་ཁལ་བ་འབྲིང་གིས་ཧ་ཅང་མི་རིང་མི་ཐུང་བར་བལ་བཅད་པ་དེ་ཙམ་་གྱི་ཡུན་ལ་སྐད་ཅིག་ཟེར་རོ། །རྡུལ་ཕྲ་རབ་བདུན་ལ་རྡུལ་ཕྲན། དེ་བདུན་ལ་ལྕགས་རྡུལ་སོགས་སྔ་མ་སྔ་མ་བདུན་ལ་ཕྱི་མའོ།།དེ་ལས་བྱུང་བ་ནི།ཤིག་གོ།གདགས་པར་རྡུལ་ཕྲ་རབ་དང་། རྡུལ་ཕྲན་དང་། ཉི་ཟེར་གྱི་རྡུལ་དང་། བོང་བུ་དང་། ལུག་དང་། གླང་དང་། སྲོ་མ་དང་། ཨ་བ་ག་ན་དང་། བ་ཏི་ཀ་དང་།ནས་དང་།སོར་རྣམས་སྔ་མ་བདུན་བདུན་ལ་ཕྱི་མ་རེ་རེར་བཤད་ལ། རྒྱ་རོལ་དུ། ཕྲ་རབ་དང་ཕྲ་མོ་དང་། ཆུང་ངུ་དང་། ཉི་ཟེར་དང་། རི་བོང་དང་། ལུག་དང་། གླང་དང་། སྲོ་མ་དང་། ཡུངས་འབྲུ། ནས། སོར་རྣམས་སྔ་མ་བདུན་བདུན་ལ་ཕྱི་མ་རེ་རེར་བཤད། འདུལ་བར་དྲུག་འགྱུར་དུ་བསྒྲེ་བ་ནི། ཚེ་འགྲིབ་དུས་ཀྱི་མིའི་སོར་དང་། བདུན་འགྱུར་དུ་བསྒྲེ་ལ་བསྐལ་པ་དང་པོའི་མིའི་སོར་གྱི་དབང་ཡིན་ལ།རྡུལ་ཕྲ་རབ་ནི།ཉི་ཟེར་གྱི་བཞི་བཅུ་རྩ་དགུ་ཆའོ།།ཞེས་དུལ་ལྷ་བཞེད་པ་མི་འཐད་དེ། མིའི་སོར་ལ་ཆེ་ཆུང་ཡོད་ཀྱང་། དཔག་ཚད་རྩོམ་བྱེད་ཀྱི་སོར་ནི། རྡུལ་ཕྲན་ནས་བརྩམས་པའི་སོར་ཡིན་པས་སོ། །ཕྱི་མ་ནི།གདགས་པ་དང་བསྟུན་པར་སྣང་ངོ་།།སོར་མོ་ཉི་ཤུ་བཞི་ལ་ཁྲུ།ཁྲུ་བཞི་ལ་ནི་གཞུ་གང་ངོ་།།དེ་དག་ལྔ་བརྒྱ་རྣམས་ལ་ནི། །རྒྱང་གྲགས་དེ་ལ་དགོན་པར་འདོད།།ཅེས་པས་གྲོང་ལས་རྒྱང་གྲགས་ཙམ་ནི། དགོན་པར་འདོད།རྒྱང་གྲགས་བརྒྱད་ནི་དཔག་ཚད་དེ། དེ་བརྒྱད་དཔག་ཚད་ཅེས་བྱའོ།།ཞེས་སོ། །བཞི་པ་ལ། འཇོག་བྱེད་ཀྱི་ཚད། དེས་བཞག་པའི་ཚད་གཉིས་ཀྱི་དང་པོ་ནི།370

སྐད་ཅིག་མ་བརྒྱ་ཉི་ཤུ་ལ། །དེ་ཡི་སྐད་ཅིག་དེ་དག་ཀྱང་། །དྲུག་ཅུ་ལ་ནི་ཐང་གཅིག་གོ །ཡུད་ཙམ་ཉིན་ཞག་ཟླ་གསུམ་ནི།།གོང་ནས་གོང་དུ་སུམ་ཅུ་འགྱུར།།ཞག་མི་ཐུབ་དང་བཅས་པ་ཡི།།ཟླ་བ་བཅུ་གཉིས་ལ་ལོ་གཅིག །ཅེས་པས་སྐད་ཅིག་མ་བརྒྱ་ཉི་ཤུ་ལ་དེའི་སྐད་ཅིག་མ། དེ་དྲུག་ཅུ་ལ་ཐང་གཅིག དེ་སུམ་ཅུ་ལ་ཡུད་ཙམ། དེ་སུམ་ཅུ་ལ་ཉིན་ཞག དེ་སུམ་ཅུ་ལ་ཟླ་བ་སྟེ། དེའང་ཞག་མི་ཐུབ་པ་དང་བཅས་པ་ཡིན་ཏེ། དགུན་དང་དཔྱིད་དང་དབྱར་རྣམས་ཀྱི། །ཟླ་བ་ཕྱེད་དང་གཉིས་འདས་ནས།།ཟླ་བ་ཕྱེད་ནི་ལུས་པ་ན།།མཁས་པས་ཞག་མི་ཐུབ་པ་དོར།།ཞེས་པས།ཟླ་བའི་དཀྱིལ་འཁོར་གྱི་འགྲིབ་པའི་ཆ་མགོ་བཙུགས་ནས་ཡོངས་སུ་རྫོགས་པར་གང་བའི་བར་ནི། ཟླ་བ་གཅིག་ཡིན་ལ། དེ་ལ་ནམ་ལངས་ནས་ནམ་ལངས་ཀྱི་བར་གྱི་ཞག་ཕྱེད་དང་སུམ་ཅུ་ལས་མེད་པས་ཞག་ལྔ་བཅུ་ང་དགུ་ན་ཟླ་བ་གཉིས་རྫོགས་པའི་ཕྱིར་ཟླ་བ་གཉིས་ནས་ཞག་མི་་་་་ཐུབ་རེ་རེ་འདོར་ལ། ཐུབ་མི་ཐུབ་སྤེལ་མར་འབྱུང་བའི་དབྱར་དགུན་འབྲིང་ཐུབ།སྟོན་དཔྱིད་འབྲིང་མི་ཐུབ་པ་ཡིན་ནོ།།མི་ཐུབ་པའི་ཞག་དྲུག་པོ་དེ་དག་ལོ་ཕྱི་མ་ལ་བླངས་པ་དང་བཅས་པའི་ཟླ་བ་བཅུ་གཉིས་ལ་ལོ་གཅིག་གོ།འོ་ན།ལོ་ལྔ་ན་ཟླ་ཤོལ་འབྱུང་བར་རིགས་སོ།།ཞེ་ན། ལུང་དུ་ལོ་ལྔ་ནས་ཟླ་ཤོལ་དོར་ཅིག ཞག་མི་ཐུབ་པ་དང་མཐུན་པར་འགྱུར་རོ་ཞེས་གསུངས་པ་ལ།མུ་སྟེགས་འཕྱ་ནས་ཤོལ་འདོར་བ་རྒྱལ་པོའི་རྗེས་སུ་འབྲང་བར་བྱའོ།།ཞེས་གསུངས་ལ།ལོ་དང་ཟླ་བ་ཟླ་ཤོལ་དག །རྒྱལ་པོའི་བཀའ་ཡིས་ཀྱང་ནི་བསྔགས། །བཀའ་བཙན་གྲགས་ལྡན་ཤེས་རབ་ཅན།།དཔུང་ལྡན་དེ་ཡི་རྗེས་འབྲང་བྱ།།ཞེས་སོ།འོན་ཀྱང་ཆོས་མངོན་པར་ཤོལ་འདོར་ཚུལ་མ་བཤད་ལ། ཞག་མི་ཐུབ་དྲུག་བསགས་པས་ཟླ་ཤོལ་འབྱུང་བ་མིན་གྱི། དགུན་ཉི་ལོག་ནས་ལོག་གི་བར་ལ་371

ལོ་གཅིག་ཏུ་བྱས་པ་ལ་ཟླ་བ་བཅུ་གཉིས་ཀྱིས་མ་ཆོག་པར་ཞག་མི་ཐུབ་དྲུག་དང་། དེ་ནས་ཞག་ལྔ་ཙམ་བསྣན་དགོས་པར་བྱུང་བས་ལོ་གསུམ་ན་ཟླ་ཤོལ་འབྱུང་བ་ཡིན་ནོ།།ཁ་ཅིག རྟ་བྱ་བྱི་བ་ཡོས་ལ་ཤོལ།།སྟོན་དགུན་དཔྱིད་དབྱར་འབྲིང་པོ་གཉིས།།ཟེར་རོ།།བསྐལ་པའི་ཚད་འོག་ཏུ་འཆད་དོ། །གཉིས་པ་ནི།སྒྲ་མི་སྙན་ན་ཚེ་སྟོང་སྟེ། །གཉིས་ན་ཕྱེད་ཕྱེད་སྤངས་པའོ།།ཞེས་པའི་ཚེ་ནི་ལོ་ཡིན་ལ། ནུབ་པའི་ལྔ་བརྒྱ། ཤར་པའི་ཉིས་བརྒྱ་ལྔ་བཅུའོ། །འདི་ན་མ་ངེས་ཐ་མར་ནི།ལོ་བཅུ་དང་པོ་དཔག་ཏུ་མེད།།ཅེས་པས་འཛམ་བུ་གླིང་པ་ནི།མཐར་ཚེ་ལོ་བཅུ་པར་འགྱུར་ལ།དང་པོ་ཚེ་ལོ་དཔག་ཏུ་མེད་པ་སྟེ།སྟོང་ལ་སོགས་པ་བགྲང་བར་མི་ནུས་པའོ། །མི་རྣམས་ཀྱི་ལོ་ལྔ་བཅུ་ལ། །འདོད་པ་དག་གི་ལྷ་རྣམས་ཀྱི། །འོག་མ་དག་གི་ཉིན་ཞག་གཅིག །དེས་ན་ཚེ་ལོ་ལྔ་བརྒྱའོ། །གོང་མ་གཉིས་ཀ་ཉིས་འགྱུར་རོ།།ཞེས་པས་མི་ལོ་ལྔ་བཅུ་ལ་རྒྱལ་ཆེན་རིས་བཞིའི་་་་་ཉིན་ཞག་གཅིག དེ་སུམ་ཅུ་ལ་ཟླ་བ། དེ་བཅུ་གཉིས་ལ་ལོར་བྱས་པའི་ལོ་ལྔ་བརྒྱའོ།།དེ་བཞིན་དུ་མི་ལོ་བརྒྱ་དང་། ཉིས་བརྒྱ་དང་།བཞི་བརྒྱ་དང་།བརྒྱད་བརྒྱ་དང་། སྟོང་དྲུག་བརྒྱ་རྣམས་རིམ་པ་བཞིན། སུམ་ཅུ་རྩ་གསུམ་པ་ལ་སོགས་པའི་ཉིན་ཞག་གཅིག་ཡིན། ཉིན་ཞག་དེ་བགྲངས་པའི་ལོ་སྟོང་དང་།ཉིས་སྟོང་དང་། བཞི་སྟོང་དང་། བརྒྱད་སྟོང་དང་། ཁྲི་དྲུག་སྟོང་ངོ་། །གཉའ་ཤིང་འཛིན་ཡན་ཆད་ན་ཉི་ཟླ་མེད་ཀྱང་། པདྨ་དང་ཀུ་མུ་ད་བཞིན་མེ་ཏོག་ཁ་ཕྱེ་བཙུམས་དང་། བྱ་སྐད་འབྱིན་མི་འབྱིན་དང་། གཉིད་སངས་བྲོ་ལས་ཉིན་མཚན་དུ་བཞག་ལ། སྣང་བའི་བྱ་བ་ནི། རང་ལུས་ལ་འོད་ཡོད་པས་སོ། །གཟུགས་ཅན་ཉིན་མཚན་མེད་ཚེ་ནི། །རང་ལུས་གཞལ་བའི་བསྐལ་པ་ཡིས །ཞེས་པས་གཟུགས་ཁམས་ན་ཉིན་ཞག་མེད་པའི་ཕྱིར་ལོས་མི་བགྲང་གི རང་372

གི་ལུས་ལ་དཔག་ཚད་གང་ཡོད་པ་དེའི་ཚེ་བསྐལ་པ་དེ་དང་མཉམ་པ་ཞིག་་ཐུབ་ལ། དེ་ཡང་འོད་ཆུང་ནས་བཟུང་བསྐལ་ཆེན་ཏེ། དེ་ཡི་འོག་མ་ཕྱེད་ཡིན་ནོ། །ཞེས་པས་བསྐལ་ཆེན་ཕྱེད་ལ་བསྐལ་པར་བྱས་པ་དེའི་ཕྱེད་ཚངས་རིས་པའི་བར་བསྐལ་ཉི་ཤུ།མདུན་ན་འདོན་གྱི་བཞི་བཅུ།ཚངས་ཆེན་པའི་དྲུག་ཅུ།དེའང་དྲུག་ཅུ་དང་ཉེ་བས་དྲུག་ཅུ་ཡིན་གྱི།རང་གི་ངོ་བོ་ལྔ་བཅུ་ང་དགུ་ལས་མེད་དོ། །འཇིག་རྟེན་ཆགས་པའི་མགོ་ལ་སྐྱེས་ནས་སྣོད་འཇིག་པའི་གོང་དུ་ཤི་བའི་ཕྱིར་རོ། །འོད་གསལ་དང་དགེ་རྒྱས་ཀྱང་དེས་འགྲེའོ།།འདིར་ཚེ་མཐའི་མདོར། ཚངས་རིས་པའི་བསྐལ་པ་ཕྱེད། མདུན་ན་འདོན་བཞི་གསུམ།ཚངས་ཆེན་གྱི་བསྐལ་པ་གཅིག་ཅེས་སོ། །དེ་ཡན་ཆད་བསྐལ་ཆེན་ཏེ། འོད་ཆུང་བའི་བསྐལ་ཆེན་གཉིས།སྤྲིན་མེད་པའི་བརྒྱ་ཉི་ཤུ་རྩ་ལྔ།འོག་མིན་པའི་ཁྲི་དྲུག་སྟོང་གི་བར་རོ། །གཟུགས་མེད་བསྐལ་པ་སྟོང་ཕྲག་ནི། །ཉི་ཤུ་ལྷག་པས་ལྷག་པ་ཡིན།།ཞེས་པས།གཟུགས་མེད་བཞི་པོ་བསྐལ་ཆེན་ཁྲི།བཞི་ཁྲི།དྲུག་ཁྲི།བརྒྱད་ཁྲིའོ། །ཡང་སོས་ལ་སོགས་དྲུག་རིམ་བཞིན། །འདོད་ལྷའི་ཚེ་དང་ཉིན་ཞག་མཉམ། །དེས་ན་དེ་དག་རྣམས་ཀྱི་ཚེ། །འདོད་པའི་ལྷ་དང་འདྲ་བ་ཡིན། །ཞེས་པས། རྒྱལ་ཆེན་རིས་བཞིའི་ཚེ་ཚད་ནི། དམྱལ་བ་ཡང་སོས་ཀྱི་ཉིན་ཞག་གཅིག་ཡིན་ལ། དེས་བསྒྲེས་པའི་ལོ་ལྔ་བརྒྱའོ། །དེ་བཞིན་དུ་གཞན་འཕྲུལ་དབང་བྱེད་པའི་ཚེ་ལ་ཉིན་ཞག་གཅིག་ཏུ་བྱས་པས་ལོ་ཁྲི་དྲུག་སྟོང་གི་བར་་རོ། །རབ་ཏུ་ཚ་ཕྱེད་མནར་མེད་ནི། །བར་གྱི་བསྐལ་པའོ་དུད་འགྲོ་རྣམས། །མཆོག་རིང་བསྐལ་པའོ་ཡི་དྭགས་རྣམས། །ཟླ་བ་ཉིན་ཞག་གིས་ལྔ་བརྒྱ། །ཞེས་པས་རབ་ཚ་ལ་བར་བསྐལ་ཕྱེད། མནར་མེད་ལ་བར་བསྐལ་གཅིག་གོ །གདགས་པར་དམྱལ་བ་འདི་གཉིས་དང་། ཚངས་རིས་ཚངས་པ་མདུན་ན་373

འདོན་གཉིས་ཚེ་ཚད་མཉམ་པར་བཤད་དོ། །དུད་འགྲོ་རྣམས་ནི། ཚེ་ངེས་པ་མེད་པ་ཡིན་ཡང་། མཆོག་ཏུ་རིང་ན་བར་བསྐལ་ཏེ། ཀླུ་བརྒྱད་པོ་ནི་ཆེན་པོ་སྟེ། །བསྐལ་པར་གནས་པས་ས་འཛིན་པའོ། །ཞེས་སོ། །ཡི་དྭགས་ཀྱིས་མིའི་ཟླ་བ་ཉིན་ཞག་ཏུ་བྱས་པའི་ལྔ་བརྒྱ་སྟེ།མི་ལོ་ཁྲི་ལྔ་སྟོང་ངོ་།།ཏིལ་སྦྱང་ནང་ནས་ལོ་བརྒྱ་ཞིང་། །ཏིལ་གཅིག་ཕྱུང་བས་ཟད་པ་ནི། །ཆུ་བུར་ཅན་གྱི་ཚེ་ཡིན་ཏེ། །གཞན་གྱི་ཚེ་ནི་ཉི་ཤུ་འགྱུར། །ཞེས་ཏིལ་ཁལ་བརྒྱད་བཅུས་གང་བའི་སྦྱང་ནས་ལོ་བརྒྱ་བརྒྱ་ནས་ཏིལ་རེ་རེ་བོར་བས་ཟད་པ་ཙམ་ནི།ཆུ་བུར་ཅན་གྱི་ཚེ་ཚད་ཡིན་ལ། ཕྱི་མ་ཕྱི་མ་སྔ་མ་སྔ་མའི་ཉི་ཤུ་འགྱུར་རོ། །ཡེ་ཤེས་རྒྱས་མདོར།དུད་འགྲོར་ཚེ་ཉིན་གཅིག་པ་དང་།ལོ་བརྒྱ་བ་དང་།བསྐལ་པར་ཐུབ་པ་དང་།བསམ་གཏན་དང་པོའི་བསྐལ་པ་གཅིག གཉིས་པའི་གཉིས།གསུམ་པའི་བཞི།བཞི་པའི་བརྒྱད་དང་། གཟུགས་མེད་དང་པོའི་ཉི་ཁྲི་ཅིག་སྟོང་། དེ་ཡན་ཆད་ཉི་ཁྲི་ཅིག་སྟོང་རེས་ལྷག་པ་དང་། ཏིལ་གྱི་སྦྱང་ནི་ཁལ་དྲུག་ཅུ་རྩ་བཞི་པར་བཤད་ལ། གཞན་ནས་ཀོ་ས་ལའི་ཁལ་བཅུ་ཚད་ཉི་ཤུ་ཤོང་བའི་སྦྱང་དུ་བཤད།ཡི་དྭགས་ཐུང་བས་ལོ་སྟོང་དང་། རིང་བས་འབུམ་ཞེས་དང་།མིའི་ལོ་བཅུ་ལ་ཉིན་ཞག་གཅིག་ཏུ་བརྩིས་པའི་རང་ལོ་ལྔ་བརྒྱ་ཐུབ་ཅེས་སོ།།ས་ལས།དུད་འགྲོ་ཡི་དྭགས་ཉི་ཚེ་ཉེ་འཁོར་བའི་དམྱལ་བའི་ཚེ་ངེས་མེད་དང་། ལྷ་མ་ཡིན་སུམ་ཅུ་རྩ་གསུམ་པ་དང་འདྲ་བར་བཤད་ཅིང་། གྲང་བའི་སེམས་ཅན་དམྱལ་བར་སྐྱེས་པའི་སེམས་ཅན་རྣམས་ཀྱི་ཆེའི་ཚད་ནི། སེམས་ཅན་དམྱལ་བ་ཆེན་པོར་སྐྱེས་པའི་སེམས་ཅན་རྣམས་ལས་ཕྱི་མ་ཕྱེད་ཕྱེད་ཞུགས་པར་་་་རིགས་པར་བྱའོ།།ཞེས་པ་ལ། ཁ་ཅིག ཚ་དམྱལ་གྱི་ཕྱེད་ཕྱེད་གྲང་དམྱལ་ཞེས་དང་། ཁ་ཅིག སུམ་གཉིས་ཞེས་འཆད་མོད། མདོ་དང་བསྟུན་ན། ཕྱེད་ཕྱེད་374

པས་གྲང་དམྱལ་རིང་བས་གསལ་ལོ། །སྒྲ་མི་སྙན་མ་གཏོགས་པ་འཆི།།ཞེས་པས་སྒྲ་མི་སྙན་པ་རྣམས་ནི།ཚེ་ངེས་པ་ཡིན་ལ།གཞན་རྣམས་ནི།བར་མ་དོར་འཆི་བ་ཡོད་དོ།།གང་ཟག་བར་མ་དོར་འཆི་བ་མེད་པ་མང་སྟེ།བྱང་སེམས་སྐྱེ་བ་གཅིག་གིས་ཐོགས་པ་དགའ་ལྡན་ན་བཞུགས་པ་དང་། སྲིད་པ་ཐ་མ་པ་དང་། རྒྱལ་བས་བསྟན་པ་དང་། རྒྱལ་བའི་ཐད་དུ་བཏང་བའི་ཕོ་ཉ་དང་།དད་པ་དང་། ཆོས་ཀྱི་རྗེས་འབྲང་དང་། བྱང་སེམས་དང་འཁོར་ལོས་བསྒྱུར་བའི་ཡུམ་དེ་དག་ལྷུམས་ན་ཡོད་པ་དང་། བྱམས་པ་དང་། འགོག་པ་དང་།འདུ་ཤེས་མེད་པ་ལ་སྙོམས་པར་ཞུགས་པ་སོགས་སོ། །སར། མི་རྣམས་དང་།དུད་འགྲོ་དང་། ཡི་དྭགས་ཀྱི་ལུས་ནི། རོར་གྱུར་ཏེ་འདུག་ཅེས་པ་སྲིད་པའི་དབང་དུ་བྱས་ཀྱི།དེ་དག་རྫུས་སྐྱེས་དང་།ལྷ་དང་།དམྱལ་བ་རྣམས་རྣམ་ཤེས་དང་མགོ་མཉམ་དུ་མི་སྣང་བར་འགྱུར་གྱི། རོ་མེད་དོ།།ལྔ་པ་ལ། དུཿཁ་དང་།བདེ་བ་དང་།ཁ་ཟས་དང་།འཁྲིག་པའི་ལོངས་སྤྱོད་བཞིའི་དང་པོ་ནི།སེམས་ཅན་དམྱལ་བ་བརྒྱད་ན། ཕྱོགས་བཞི་སྒོ་བཞི་དང་ལྡན་པ་ལྕགས་ཀྱི་ར་བས་བསྐོར་ཞིང་དྲ་བས་ཁེབས་པ།ལྕགས་ཀྱི་ས་གཞི་མེ་རབ་ཏུ་འབར་བའི་གསེབ་ན་ཤིན་ཏུ་དུཿཁ་ཆེ་སྟེ། དེ་ལ་དམྱལ་བ་དང་པོ་ནི། ཕན་ཚུན་འདུས་ནས་ལས་ཀྱི་དབང་གིས་བྱུང་བའི་མཚོན་ཆ་སྣ་ཚོགས་རིམ་གྱིས་འབྱུང་བས་གཅིག་ལ་གཅིག་བསྣུན་ཏེ་བརྒྱལ་ནས་འགྱེལ་བ་དང་། ནམ་མཁར་ཁྱེད་རྣམས་ཡང་སོས་པར་གྱུར་ཅིག་གི་སྒྲ་བྱུང་བ་དང་ལངས་ཏེ་སྔར་བཞིན་གསོད་རེས་བྱེད་དེ། ལས་མ་ཟད་ཀྱི་བར་དུ་སོས་པས་སམ། ཤི་བ་རྣམས་རླུང་གིས་ཡང་སོས་པར་བྱེད་པས་ཡང་སོས་སོ། །གཉིས་པ་ནི། ཐིག་ནག་པོས་ཟུར་བཞི་དང་བརྒྱད་ལ་སོགས་པར་བཅལ་ནས་གཞོག་པས་ཐིག་ནག་གོ །གསུམ་པ་ནི། དེ་375

དག་ཕན་ཚུན་ཚོགས་པ་ན། དམྱལ་སྲུང་གི་མིས་ལྕགས་ཀྱི་རི་རའི་གདོང་པ་ལྟ་བུའི་བར་དུ་བཙངས་ལ་དེ་མ་ཐག་དེ་གཉིས་ཀྱིས་བཙིར་ནས་ཁྲག་གི་རླུང་འབབ་པ་དང་།དེ་བཞིན་དུ་ལུག་དང་། རྟ་དང་། གླང་པོ་ཆེ་དང་། སེང་གེ་དང་།སྟག་གི་གདོང་པ་ལྟ་བུའི་བར་དུ་ཡང་དེ་བཞིན་ནོ།།ཡང་། ལྕགས་ཀྱི་འཁྲུལ་འཁོར་གྱི་ནང་དུ་བཅུག་ནས་བུ་རམ་ཤིང་བརྡུང་བ་བཞིན་བྱ་བ་དང་།ཡང་། འདུས་པ་དང་ལྕགས་ཀྱི་ས་གཞིའི་སྟེང་ལྕགས་ཀྱི་ཕ་བོང་གིས་ཀུན་ཏུ་འཇོམས་པར་བྱེད་པས་བསྡུས་འཇོམས་སོ། །བཞི་པ་ནི། སེམས་ཅན་གནས་ཚོལ་བ་དང་ལྕགས་ཁང་དུ་ཞུགས་པས་དེ་མེར་འབར་ནས་ངུ་ཞིང་ཉམ་ཐག་པའི་སྐད་འབྱིན་པས་ངུ་འབོད་དོ། །ལྔ་པ་ནི། ལྕགས་ཁང་སྦྲུམ་མ་སྟེ། གཞན་སྔར་བཞིན་ཏེ། ཁྱད་པར་དུ་ངུ་བས་ངུ་འབོད་ཆེན་པོའོ། །དྲུག་པ་ནི། དེ་དག་དེར་གཏོགས་པའི་མིས་ལྕགས་ཟངས་དཔག་ཚད་དུ་མ་ཡོད་པ་འབར་བར་་བཅུག་སྟེ་ཉ་བཞིན་དུ་འཚེད་པ་དང་། ལྕགས་ཀྱི་གསལ་ཤིང་འབར་བས་འཕོངས་ནས་སྤྱི་བོར་ཕུག་པས་ཁ་མིག་སོགས་ནས་མེ་འབར་བ་དང་། ལྕགས་ཀྱི་ས་གཞི་མེ་འབར་བ་ལ་གན་རྐྱལ་ལམ་ཁ་བུབ་ཏུ་བཞག་ནས་ལྕགས་ཀྱི་ཐོ་བ་འབར་བས་བརྡུངས་ཤིང་དམྱལ་བར་བྱེད་པས་ཚ་བའོ། །བདུན་པ་ནི།གསལ་ཤིང་རྩེ་གསུམ་འབར་བ་འཕོངས་ནས་མགོ་དང་ཕྲག་པ་གཡས་གཡོན་དུ་ཕྱུང་ནས་དབང་པོའི་སྒོ་ཐམས་ཅད་ནས་མེ་འབར་བ་དང་། ལྕགས་གླེབས་པ་ཚ་ཞིང་འབར་བས་ལུས་ཀུན་ནས་དཀྲིས་པ་དང་། ལྕགས་ཟངས་འགྱུར་བྱེད་བསྐོལ་བས་གང་བས་སྤྱི་གཙུག་ཏུ་བཅུག་ནས་འཚེད་ལ། པགས་པ་དང་ཤ་ཁྲག་ཟད་པ་དང་། ཀེང་རུས་འབའ་ཞིག་ལུས་པས་ཕྱིར་ཕྱུང་ནས་ལྕགས་ཀྱི་ས་གཞི་ལ་བཀྲམ་པས་ཤ་ཁྲག་སྐྱེས་པ་དང་ནང་དུ་འཇུག་པས་ཁྱད་པར་་376

དུ་རྡུང་བར་བྱེད་པས་ན། རབ་ཏུ་ཚ་བའོ། །བརྒྱད་པ་ནི། ཕྱོགས་བཅུ་ནས་ལྕགས་ཀྱི་ས་གཞི་རེ་རབ་ཏུ་འབར་བའི་ཤུགས་འོངས་ཏེ།དེའི་ཤ་ལྤགས་རྒྱུས་རུས་རྐང་གི་བར་དུ་མེ་རབ་ཏུ་འབར་ཏེ་ཉམ་ཐག་པའི་སྐད་འབྱིན་པས་་་་་་སེམས་ཅན་དུ་མངོན་ཙམ་དུ་ཟད་པ་དང་། ལྕགས་ཀྱི་ཞིབ་མར་ལྕགས་ཀྱི་མ་དག་མེ་འབར་འཁྲབ་ཏུ་འཇུག་པ་དང་། ལྕགས་བསྲེགས་ཀྱི་རི་མེ་འབར་བ་ལ་འབབ་འཛེག་བྱེད་དུ་འཇུག་པ་དང་། ལྕེ་ཕྱུང་སྟེ་ཕུར་པས་བརྒྱངས་ནས་ཐང་ཤ་ཆད་པར་བྱེད་པ་དང་།ལྕགས་ཀྱི་ས་གཞི་མེ་འབར་བ་ལ་གན་རྐྱལ་དུ་བསྒྱེལ་ནས་ལྕགསེ་སྐམ་གྱིས་ཁ་ཕྱེ་ནས་ཐོ་ལུམ་འབར་བ་ཁར་བཅུག་པས་ཁ་ལྐོག་རྒྱུ་མ་ཚིག་ནས་ཕྱིར་འབྱུང་བ་དང་། ཟངས་བསྐོལ་བ་ཁར་བླུགས་ནས་དུཿཁ་བར་བྱེད་དེ།དེ་དག་ལ་དུཿཁ་བར་ཆད་མེད་པས་ན་མནར་མེད་པ་སྟེ།ཡང་སོས་སོགས་ན་རླུང་གྲང་མོ་ལངས་པའི་བདེ་བ་སོགས་ཡོད་པས་སོ། །ཡང་ན། མནར་ནི། སྐབས་ཏེ། དེ་དག་ལ་བདེ་བའི་སྐབས་མེད་པས་མནར་མེད་དེ། གཞན་ན་རྣམ་སྨིན་གྱི་བདེ་ཚོགས་མེད་ཀྱང་རྒྱུ་མཐུན་ལས་བྱུང་བ་ཡོད་ཟེར་རོ། །དེར་མཚམས་མེད་བྱེད་པ་རྣམས་སྐྱེ་ལ། དམྱལ་བ་གོང་མ་གོང་མའི་དུཿཁ་ཐམས་ཅད་འོག་མ་འོག་མ་ལ་ཚང་བར་ཡོད་ཅིང་། ནད་བཞི་བརྒྱ་རྩ་བཞི་པོ་ཐམས་ཅད་ཀྱང་ཚང་ངོ་། །འདི་དག་ཆེ་ལོང་སྟེ། རྒྱས་པར་མདོ་བསྟན་བཅོས་སུ་བལྟའོ།།ཉེ་འཁོར་བ་ནི། བརྒྱད་པོ་རེ་རེའི་ཕྱི་རོལ་ཕྱོགས་བཞིན་བཞི་བཞི་སྟེ། མེ་མ་མུར་པུས་ནུབ་ཙམ་དུ་དེ་དག་གི་རྐང་པ་བཞག་ན་པགས་པ་དང་།ཤ་ཁྲག་འཇིག་ལ།བཏེགས་ན་འཚོ་བ་དང་།དེ་དང་འདབས་ཆགས་སུ་རོ་མྱགས་ཀྱི་འདམ་ཕྱི་སའི་འདམ་རོ་ལྟར་མནམ་པར་ལུས་བྱིང་བ་དང་། འབུ་མཆུ་རྣོན་ཞེས་བྱ་བ། ལུས་དཀར་ལ་མགོ་ནག་པ་མཆུ་སྙུང་བས་377

པགས་པ་ནས་རྐང་པའི་བར་དུ་ཕུག་ནས་ཟ་བ་དང་། དེ་དང་འདབས་ཆགས་པར་སྤུ་གྲི་སོ་གཏམས་པའི་ལམ་དུ་རྐང་པ་བཞག་ན་པགས་པ་ཤ་ཁྲག་གཅོད་ལ། བཏེགས་ན་དེ་དག་སྐྱེ་བ་དང་། དེ་དང་འདབས་ཆགས་པར་ནགས་ཚལ་རལ་གྲིའི་ལོ་མ་ཅན་དུ་སེམས་ཅན་གནས་ཚོལ་བ་དེ་དག་གསོད་དེ། གྲིབ་མ་ལ་བརྟེན་ནས་ཤིང་ལས་རལ་གྲི་ལྷགས་ནས་ཡན་ལག་དང་ཉིང་ལག་གཅོད་པ་དང་། དེར་འགྱེལ་ནས་ཁྲ་སྲེ་བོ་དག་ལྷགས་ཏེ། རྒྱབ་ཀྱི་བཤུལ་ས་འཐོག་ཅིང་ཟའོ། །དེ་དང་འདབས་ཆགས་སུ་ལྕགས་ཀྱི་ཤིང་ཤལ་མ་ལིའི་ཚལ་དུ་དེ་དག་སོང་སྟེ། འབབ་འཛེག་བྱེད་པ་ན་ལྕགས་ཀྱི་ཚེར་མ་ཁ་གྱེན་ཐུར་དུ་ལྟ་བས་ལུས་འབིགས་ཤིང་དེར་ཁུ་ཏ་ལྕགས་ཀྱི་མཆུ་ཅན་ཕྲག་པའམ་མགོ་བོར་འཁོད་ནས་མིག་འབྲས་འཐོག་ཅིང་ཟ་བར་བྱེད་དོ། །དེ་གསུམ་མཚོན་འབབ་པར་འདྲ་བས་གཅིག་ཏུ་བྱའོ། །དེ་དང་འདབས་ཆགས་པར་ཆུ་ཀླུང་རབ་མེད་ཅེས་བྱ་བ། ཐལ་ཆུའམ་འགྱུར་བྱེད་ཀྱི་ཆུ་བསྐོལ་བས་གང་བའི་འགྲམ་གཉིས་ན་སྐྱེས་བུ་རལ་གྲི་ཐོགས་པ་ལ་སོགས་པས་འགོག་ལ། དེར་ལྷུང་ནས་འབྲུ་འཚེད་པ་ལྟར་སྟེང་འོག་ཏུ་འགྲོ་ཞིང་འཚེད་ལ། སྲུང་མ་དག་གིས་མཆིལ་པའམ། རྒྱས་ཕྱིར་ཕྱུང་ནས་ས་གཞི་མེ་འབར་བ་ལ་གན་རྐྱལ་དུ་བཞག་ནས། ཀྱེ་སེམས་ཅན་ཁྱེད་རྣམས་ཅི་འདོད་ཟེར་བ་དང་། བདག་ཅག་གིས་མི་མཐོང་མི་ཤེས་ཏེ། འོན་ཀྱང་བཀྲེས་སོ་ཟེར་བ་དང་ཐོ་ལུམ་འབར་བ་དང་།སྐོམ་མོ་ཟེར་ན། ཟངས་སྐོལ་བ་ཁར་ལྡུད་པར་བྱེད་དོ། །བཞི་པོ་དེ་ཕྱོགས་ཀྱི་བྱེ་བྲག་གིས་བཅུ་དྲུག་ཏུ་འགྱུར་ལ།གནོད་པ་ལྷག་པའི་གནས་ཡིན་པས་སམ།དམྱལ་བའི་འཆིང་བའི་འོག་ཏུ་འདི་དག་འབྱུང་བས་ན་ལྷག་པོ་བཅུ་དྲུག་སྟེ།བརྒྱད་པོ་ཀུན་ལ་ལྷག་བཅུ་དྲུག །དེ་དག་གི་ནི་ངོས་བཞི་ན།།མེ་མ་མུར་དང་378

རོ་མྱགས་འདམ།།སྤུ་གྲི་ལམ་སོགས་ཆུ་བོ་ཡིན། །ཞེས་སོ།།འོ་ན་དམྱལ་སྲུང་དེ་དག་སེམས་ཅན་ཡིན་ནམ་མིན་ཞེ་ན།ཁ་ཅིག སེམས་ཅན་མིན་གྱི། ལས་ལས་བྱུང་བའི་གཟུགས་ཏེ། ལོ་ཀ་འཆགས་པའི་རླུང་བཞིན། གང་དག་ཁྲོ་ཞིང་གཏུམ་ལས་དང་། །སྡིག་ལ་མངོན་པར་དགའ་བ་དང་།།དུཿཁ་བ་ལ་དགའ་དེ་དག །གཤིན་རྗེའི་སྲིན་པོར་སྐྱེ་བར་འགྱུར། །ཞེས་པ་ནི། གཤིན་རྗེས་བསྐོས་ནས་དམྱལ་རིབར་ཁྲིད་མཁན་ལ་དགོངས་ཀྱི། དེར་ལས་བྱེད་མཁན་ནི་མ་ཡིན་ཟེར་ལ། ཁ་ཅིག སེམས་ཅན་ཡིན་ཞིང་དེས་བྱས་པའི་ལས་ཀྱང་དམྱལ་བ་དེ་ཉིད་དུ་སྨིན། དེའི་མེས་མི་འཚིག་པ་ནི། ལས་ཀྱིས་མཚམས་གཅད་པའམ་འབྱུང་བའི་ཁྱད་པར་རོ། །ཟེར་རོ། །བསྡུ་བར། གཤིན་རྗེའི་མི་སེམས་ཅན་གྱི་ལས་ཀྱི་དབང་གིས་གྲུབ་པ་སྤྲུལ་པ་ལྟ་བུ་སེམས་ཅན་འབྱུང་པོ་མ་ཡིན་པ་་་་་ཞེས་འབྱུང་། ཉི་ཤུ་པར། ཇི་ལྟར་དུད་འགྲོ་མཐོ་རིས་སུ། །འབྱུང་བ་དེ་ལྟར་དམྱལ་བར་མིན། །ཡི་དྭགས་མིན་ཏེ་དེ་ལྟ་བུར། །དེ་ཡོད་དུཿཁ་དེས་མི་མྱོང་། །གལ་ཏེ་དེ་ཡི་ལས་ཀྱིས་དེར། །འབྱུང་བཅི་དག་ནི་འབྱུང་བ་དང་། །དེ་བཞིན་འགྱུར་བར་འདོད་ན་ཀོ། །རྣམ་པར་ཤེས་པར་ཅིས་མི་འདོད། །གཞན་ན་ལས་ཀྱི་བག་ཆགས་ལས།།འབྲས་བུ་དག་ནི་གཞན་དུ་རྟོག །གང་ན་བག་ཆགས་ཡོད་པ་དེར།།ཅི་ཡི་ཕྱིར་ན་འོད་མི་བྱ། །ཞེས་སེམས་སུ་འདོད་དེ། གྲུབ་མཐའི་ཁྱད་དོ། །ཆུ་བུར་ཅན་སོགས་གྲང་བརྒྱད་གཞན། །ཞེས་པས་གྲང་དམྱལ་དང་པོ་ནི། ས་དེ་ན་ཡོད་པའི་ལྷགས་པ་ཆེན་པོས་བཏབ་ནས་ལུས་ཐམས་ཅད་ཆུ་བུར་བྱུང་བ་བཞིན་དུ་འཁུམས་པར་གྱུར་པས་ཆུ་བུར་ཅན་དང་། དེ་བཞིན་དུ་སྔ་མ་བས་ཕྱི་མ་ལྷག་པར་གྲང་བས་ཆུ་བུར་བརྡོལ་བ་བཞིན་དུ་གྱུར་པས་ཆུ་བུར་བརྡོལ་བ་ཅན་དང་།སོ་ཐམ་ཐལཔ་དང་།ཀྱི་ཧུད་ཟེར་བ་དང་།ཨ་ཆུ་379

ཟེར་བ་ནི། བརྗོད་པ་ཐ་དད་ཙམ་ལས་སོ། །པགས་པ་སྔོ་ཞིང་ཁ་ལྔའམ་དྲག་ཏུ་གས་པས་ཨུཏྤལ་ལྟར་གས་པ་དང་། སྔོ་བ་ལས་ཐལ་ནས་དམར་བར་གྱུར་ཅིང་ཁ་བཅུའམ་ལྷག་པར་གས་པས་པདྨ་ལྟར་གས་པས་དང་། ཤིན་ཏུ་དམར་ཞིང་ཁ་བརྒྱའམ་དེ་བས་ཀྱང་ལྷག་པར་གས་པས་པདྨ་ལྟར་གས་པ་ཆེན་པོ་སྟེ།དེ་ལྟར་བཅུ་དྲུག་ནི། སེམས་ཅན་ཐམས་ཅད་ཀྱི་ལས་ལས་གྲུབ་པའོ།།ཉི་ཚེ་བའི་དམྱལ་བ་ནི།མང་པོའམ།གཉིས་སམ།གཅིག་གིས་སོ་སོའི་ལས་ལས་བྱུང་བའི་དུཿཁ་མྱོང་སྟེ།རྒྱལ་པོའི་ཁབ་ཀྱི་ཤན་པ་ཉི་ཚེ་བའི་དམྱལ་བར་སྐྱེ་བ་མོའུ་འགལ་གྱི་བུས་མཐོང་བ་ལྟ་བུ་དང་། དགེ་འདུན་སྲུང་དང་། གྲོ་ཞུན་སྐྱེས་ཀྱི་རྟོགས་བརྗོད་ལས་འབྱུང་བ་བཞིན་ནོ། །མདོར་ན། དམྱལ་བ་དག་ན་སྡུག་བསྔལ་མི་བཟད་པ་ཉམ་ང་བ་ཡོད་དོ།།དུད་འགྲོ་ནི། གཅིག་ལ་གཅིག་གསོད་པ་དང་། ཀླུ་ལ་བྱེ་ཚན་གྱི་ཆར་བབས་ནས་རུས་པའི་བར་དུ་སྲེག་པ་དང་།རང་དབང་མེད་པར་གཅོད་པ་དང་། བརྡེག་འཚོག་དང་བཀོལ་བས་དུཿཁའོ།།ཐར་དཀའ་བའི་དབང་དུ་བྱས་ནས། དུད་འགྲོ་ཡི་དྭགས་པས་འགྲོ་བ་དམའ་བར་གདགས་པར་གསུངས་ཤིང་། མདོར་དུཿཁ་ཆུང་བའི་དབང་དུ་བྱས་ནས་དུད་འགྲོ་མཐོ་བར་གསུངས་སོ། །དེ་ལ་རིགས་བསྡུ་ན། བྱེ་བ་སུམ་ཅུ་རྩ་བཞིའོ། །ཡི་དྭགས་ལ། ཡི་དྭགས་ལྟོ་གུག་ལ་སོགས་པའི་རིགས་སུམ་ཅུ་རྩ་དྲུག་གསུངས་ཀྱང་། བསྡུ་ན། ཟས་སྐོམ་ལ་ཕྱི་རོལ་གྱི་དང་། ནང་གི་དང་། སྒྲིབ་པ་ཡོད་པ་གསུམ་ལས། དང་པོ་སེར་སྣ་ཤས་ཆེ་བ་བསྟེན་པས་ཡི་དྭགས་སུ་སྐྱེས་ཏེ། བཀྲེས་སྐོམ་དང་ལྡན་པས་པགས་པས་ཤ་ཁྲག་བསྐམས་ཏེ་སྡོང་དུམ་ཚིག་པ་ལྟར་འདུག་ལ། གདོང་སྤས་ཁེབས་ཤིང་བཞིན་དང་ཁ་བསྐམས་པས་ལྕེས་བལྡག་ཅིང་ཆུ་མིག་ལ་སོགས་པར་རྒྱུགས་པ་ན་སེམས་ཅན་ལག་ན་རལ་གྲི་་་380

དང་། མདུང་དང་། མདུང་ཐུང་ཐོགས་པས་བསྲུངས་ནས་འཐུང་དུ་མི་སྟེར་ཞིང་།ཡང་ན།རྣག་ཁྲག་ཏུ་མཐོང་ནས་འཐུང་དུ་མི་བཏུབ་པའོ།།གཉིས་པ་ནི།ཁ་ཁབ་ཙམ་ལ་མེ་འབར་བ་ལྦ་བ་དང་གསུས་པ་ཆེ་བ་སྟེ། ཟས་སྐོམ་གེགས་མེད་པར་རྙེད་ཀྱང་བཟའ་བཏུང་མི་ནུས་པའོ།།གསུམ་པ་ཟས་སྐོམ་ཉིད་ལ་་་སྒྲིབ་པ་ཅན་ན། མེ་ལྕེའི་ཕྲེང་བ་ཅན་ཞེས་པ།ཟོས་འཐུང་བྱས་པ་ཐམས་ཅད་མེར་གྱུར་ནས་བསྲེག་པ་དང་། ལྗན་ལྗིན་ཟ་བ་ཞེས་པ། ཕྱི་ས་དང་གཅིན་ལ་སོགས་པ་མི་གཙང་ཞིང་དྲི་ང་བ་མནམ་ཞིང་གནོད་པ་དང་། སྨད་པ་ལ་བཟའ་བཏུང་ནུས་པ་དང་། ཁ་ཅིག རང་གི་ཤ་བཅད་པ་ཟའི། གཙང་བའམ་གསོད་པ་བཟའ་བར་མི་ནུས་པའོ།།མི་ལ་ལྷན་སྐྱེས་ཀྱི་བཀྲེས་སྐོམ་གྱིས་དང་།འདོད་པས་དང་། ཟས་ངན་པས་དང་། འགྲོ་བ་དང་། ཚོལ་ཁྲོ་དང་ངལ་བ་སོགས་ཀྱིས་ཕོངས་པའི་དུཿཁ་དང་།དུས་ཚིགས་འགྱུར་བའི་ཚ་གྲང་གི་གནོད་པ་དང་། འཛག་སྣོད་བྱེད་པ་ལས་བྱུང་བ་དང་། ཁང་པ་སོགས་ཀྱིས་མ་བསྐྱབས་པ་དང་།མུན་པ་སོགས་ཀྱིས་བསྒྲིབས་པས་ཐ་སྙད་ཆད་པ་ལས་བྱུང་བའི་གནོད་པ་དང་། རྒ་ན་འཆི་བའི་དུཿཁའོ།།དམྱལ་བ་ན་འཆི་བ་ཉིད་ལ་བདེ་བར་འཛིན་པས་དུཿཁ་བར་མ་བཞག་གོ །ལྷ་ལ་གནད་གཅོད་ཀྱི་དུཿཁ་མེད་ཀྱང་འདོད་ལྷ་ལ་འཆི་འཕོ་ལྟུང་བའི་སྡུག་བསྔལ་ཡོད་དེ། གོས་དྲི་མ་ཅན་དུ་གྱུར་པ་དང་། མེ་ཏོག་ཕྲེང་བ་རྙིད་པ། མཆན་ཁུང་གཉིས་ནས་རྔུལ་འབྱུང་བ་དང་། ལུས་ལ་དྲི་མི་ཞིམ་པ་འབྱུང་བ་དང་། ལྷ་དང་ལྷའི་བུ་མོ་གང་ཡང་རུང་བ་བདག་ཉིད་ཀྱི་སྟན་ལ་མི་དགའ་བ་སྟེ། རྔ་དང་། གོས་དང་།རྒྱན་ལ་སྒྲ་མི་སྙན་པ་དང་། འོད་ཆུང་བ་དང་། ཁྲུས་ཀྱི་ཆུ་ཐིགས་ལུས་ལ་འཆགས་པ་དང་། བློ་གཡོ་བའི་བདག་ཉིད་ཅན་ཡང་ཡུལ་གཅིག་ལ་གནས་པ་དང་།381

མིག་འབྱེད་འཛུམ་སྟེ།ཉེ་བའི་འཆི་ལྟས་ལྔ་སྟེ།དེ་དག་ཁ་ཅིག ལྷའི་ཞག་ལྔ་ན་འབྱུང་ཟེར། ཁ་ཅིག་མིའི་ཞག་བདུན་གྱི་གོང་དུ་འབྱུང་ཟེར་རོ།།དེ་འཁྲུལ་པ་ཅན་ཡིན་ལ་སྔ་མ་ངེས་སོ།།དེའི་ཚེ་རང་གི་ལྷ་མོ་ལྷ་གཞན་དང་དགའ་མགུར་སྤྱོད་པ་མཐོང་བས་དུཿཁ་དང་ཡིད་མི་བདེ་ཆེན་པོ་མྱོང་ཞིང་། དེ་ནས་ངན་སོང་དུ་སྐྱེས་ན་སྐྱེ་གནས་ཀྱི་དུཿཁ་མངོན་སུམ་དུ་མཐོང་བས་སེམས་ཀྱི་དུཿཁ་དམྱལ་བའི་དུཿཁ་བས་ཀྱང་ཆེ་བ་མྱོང་ངོ་། །ལྷ་བསོད་ནམས་ཆེ་བ་མཐོང་ན་ཆུང་བ་སྤ་བཀོང་བའི་སྡུག་བསྔལ་དང་། གཅད་པ་དང་དྲལ་བ་དང་གསད་པའི་དུཿཁ་ཡོད་དེ།འདི་ལྟར།ལྷ་རིགས་དང་པོ་གཉིས་ལྷ་མིན་དང་འཐབ་སྟེ་ལྷ་རྣམས་ལྷ་མིན་གྱི་བུ་མོ་འདོད་ཅིང་། ལྷ་མིན་རྣམས་ལྷའི་བདུད་རྩི་འདོད་ནས་ཞེ་འགྲས་ཏེ།ལྷ་མིན་དཔུང་ཚོགས་ཡན་ལག་བཞི། གསེར་དངུལ་བེེ་ཌཱུརྱ་ཤེལ་ཏེ།རིན་ཆེན་སྣ་བཞིའི་གོ་ཆ་གྱོན།རལ་གྲི་མདུང་འཕང་མདུང་གཞུ་སྟེ།མཚོན་ཆ་སྣ་བཞི་ཐོགས་ནས་རང་གི་གྲོང་ནས་བྱུང་བ་དང་། རྩ་གསུམ་པའི་སྲུང་མ་ཀླུ་ཕྲེང་ཐོགས། གཞོང་ཐོགས། རྟགས་མྱོས། རྒྱལ་ཆེན་བཞི་སྟེ། དེ་རྣམས་རིམ་པ་ལྟར་གོ་མཚོན་སྔར་དང་འདྲ་བས་འཐབ་པས་ལྷའི་ཕྱོགས་་་་་རྒྱལ་ན། ལྷ་མིན་དང་རིག་གནས་སུ་ལྡོག་ལ། ཕམ་ན་གོང་མ་གོང་མ་དང་བསྡོངས་ནས་འཐབ།དེས་མ་ཐུབ་ན་རྒྱལ་ཆེན་བཞིས་དབང་པོ་ལ།ཀོའུ་ཤི་ཀབདག་སྲུང་མ་ལྔ་ལྷ་མིན་གྱིས་ཕམ་ནས་རི་རབ་ཀྱི་སྟེང་དུ་བརྗེས་པས་མཁྱེན་པར་མཛོད་ཅིག ཅེས་གསོལ་བས་དབང་པོས་ལྷ་གཞན་ལ་བཀའ་སྩལ་བ་དང་།སྐད་ཅིག་ལ་གླང་པོ་ཆེ་རབ་བརྟན་འོངས་ཏེ།དེ་མགོ་སུམ་ཅུ་རྩ་གཉིས།དེ་རེ་རེ་ལ་མཆེ་དྲུག་དྲུག དེ་རེ་རེ་ལ་རྫིའུ་བདུན་བདུན། དེ་རེ་རེ་ལ་པདྨ་བདུན་བདུན་ཏེ། དེ་རེ་རེ་ལ་སྡོང་པོ་བདུན་བདུན།དེ་རེ་རེ་ལ་ལྷ་མོ་བདུན་382

བདུན། དེ་རེ་རེ་ལ་གཡོག་མོ་བདུན་བདུན། དེ་རེ་རེ་ལ་སིལ་སྙན་བདུན་བདུན་སྤྲུལ་ཏེ། མགོ་བཟང་བ་ལ་བརྒྱ་བྱིན། གཞན་ལ་ཉེ་དབང་། གླང་པོ་གཞན་ལ་ལྷ་གཞན་ཞོན་ཏེ་ལྷོ་སྒོ་ནས་ཐོན་ཏེ་རྩུབ་འགྱུར་ཚལ་དུ་རྩེས་པ་་་་་འཐབ་པ་ལ་སྤྲོ་སྟེ་འཐབ་པས། ལྷསམ་ན། ཤིང་རྟ་བྱང་དུ་ལྡོག་ལ། ཕྱི་སྙེག་བྱེད་ན། ལན་གསུམ་དུ་འཐབ་སྟེ། དེས་ཀྱང་ཕམ་ན་གྲོང་ཁྱེར་དུ་ཞུགས་ཏེ་སྒོ་བཅད་པས་མི་ཚུགས་སོ། །ལྷ་མིན་ཕམ་ན། ཤིང་རྟ་ལྷོ་ཕྱོགས་སུ་ལྡོག་པ་ལ་སོགས་པ་འདྲའོ།།ཆོས་མངོན་པར་རི་རབ་ཀྱི་ལྷོ་ཕྱོགས་སུ་འཐབ་པར་གསལ་ལོ།།ལྷ་དེ་དག་ཡན་ལག་ཉིང་ལག་བཅད།ལུས་དྲལ་ཡང་ཕྱིར་སྐྱེ་ཞིང་འཚོ་ལ།མགོ་བཅད་ན་འཆི། ཕལ་ཆེར་ལྷ་རྒྱལ་ལོ། །ལྷ་མཐུ་ཆེ་བས་ཆུང་བ་སྐྲོད་པས་སྤྲུགས་པའི་སྡུག་བསྔལ་ཏེ་གསུམ་མོ།།ལྷ་མིན་རྣམས་ཕལ་ཆེར་སྔར་དང་འདྲ་ལ། གནད་དུ་ཕོག་ན་འཆི་ཞིང་། ལྷའི་འབྱོར་པ་ཆེན་པོ་མཐོང་བས་ཕྲག་དོག་གིས་མི་བདེ་བས་རྟག་ཏུ་དུཿཁའོ། །གཟུགས་དང་གཟུགས་མེད་ན་དུཿཁ་དེ་དག་མེད་ཀྱང་ཉོན་མོངས་དང་ལྡན་ཞིང་སྒྲིབ་པ་དང་བཅས་ལ འཆི་འཕོ་དང་གནས་པ་ལ་རང་དབང་མེད་པའི་ཕྱིར་གནས་ངན་ལེན་གྱི་དུཿཁ་དང་་བཅས་སོ། །ཟག་མེད་ཀྱི་ཁམས་ན་གནས་ངན་ལེན་གྱི་དུཿཁ་རྒྱུན་ཆད་པས་དེ་ཁོ་ན་བདེའི། གཞན་ཐམས་ཅད་དུཿཁ་ཡིན་ནོ། །གཉིས་པ་ནི། དམྱལ་བ་བཞི་དང་།ཡི་དྭགས་ལ་བདེ་བ་མེད་ཅེས་འབྱུང་ལ།ཁ་ཅིགརྣམ་སྨིན་ལས་སྐྱེས་པ་མེད་པ་ཡིན་གྱི། རྒྱུ་མཐུན་སྐྱེས་ཡོད་དེ། ཤཱ་རིའི་བུའི་ཏིང་ངེ་འཛིན་གྱི་མཐུས་བདེ་བ་མྱོང་བ་དང་། — བཅོམ་ལྡན་འདས་ཀྱི་བྱིན་རླབས་ཀྱིས་ལྷས་བྱིན་གྱིས་བདེ་བ་མྱོང་བ་བཞིན་ཞེས་འདོད་དོ།།ཡི་དྭགས་རྫུ་འཕྲུལ་ཆེན་པོ་དང་།དུད་འགྲོ་དང་། མི་རྣམས་ལས་ཕྱི་བལྟས་ལས་བྱུང་བའི་ཡོ་བྱད་ཀྱིས་བདེ་སྡུག་383

འདྲེས་མར་མྱོང་ངོ་། །མིའི་ནང་ནས་འཁོར་ལོས་བསྒྱུར་བའི་བདེ་བ་མཆོག་སྟེ།དེ་ལོ་ཀུར་བྱུང་ན་རིན་པོ་ཆེ་སྣ་བདུན་འབྱུང་སྟེ།ཚེས་བཅོ་ལྔ་ལ་གསོ་སྦྱོང་བླངས་པའི་ཉི་མ་ཤར་ཁར་ལྷའི་འཁོར་ལོ་རིན་པོ་ཆེ་རྩིབས་སྟོང་ལྟེ་བ་མུ་་་་་ཁྱུད་དང་བཅས་པ་གཙང་ཞིང་དག་པ་མཁན་བཟོས་མ་བྱས་པ། རིལ་གྱིས་ལྷ་རྫས་ཀྱི་གསེར་ལས་གྲུབ་པ།བརྒྱ་བྱིན་གྱི་བཀས་ལས་ཐམས་ཅད་པས་སྤྲུལ་ཏེ།རྒྱལ་ཆེན་བཞི་ལ་བརྒྱུད་ནས་ལྷའི་ཕོ་ཉས་ཤར་ཕྱོགས་ནས་འབུལ་ལོ། །དེར་རྒྱལ་པོ་སྟན་ལས་ལངས།བླ་གོས་ཕྲག་པ་གཅིག་ཏུ་གཟར།པུས་མོ་གཡས་པའི་ལྷ་ང་ས་ལ་བཙུགས་ཏེ་ལག་པ་གཡོན་པར་གཡས་པས་ཤར་ཕྱོགས་སུ་ཕུལ་་་ནས་རྒྱལ་བར་གྱིས་ཤིག་ཅེས་བརྗོད་པས་འཁོར་ལོ་གང་དུ་བགྲོད་པའི་ཕྱི་་་་བཞིན་དུ་རྒྱལ་པོ་དཔུང་ཚོགས་ཡན་ལག་བཞི་དང་བཅས་པ་འགྲོ་ཞིང་།དེར་ཁམས་ཀྱི་རྒྱལ་ཕྲན་རྣམས་ལྷགས་ནས་རང་ཕྱག་འཚལ་བར་འགྱུར་ཏེ།བདག་ཅག་ནི། ལྷའི་འབངས་ལགས་ཀྱི། ལྷས་བདག་ཅག་ལ་ལེགས་པར་བསྟན་དུ་གསོལ། བདག་ཅག་ནི། ལྷའི་རྗེས་སུ་མཆི་བ་ལགས་སོ། །ཞེས་གསོལ་པ་དང་། དེས། གཙོ་བོ་དག་དེའི་ཕྱིར་ཨོ་ཅག་རང་རང་གི་རིགས་སུ་གཏོགས་པ་རྣམས་ལ་ཆོས་ཀྱི་རྗེས་སུ་སྟོན་ཅིག ཆོས་མ་ཡིན་པ་མ་བྱེད་ཅིགཁྱེད་ཀྱིས་ཆོས་མ་ཡིན་པ་སྤྱོད་པ་དང་།ལོག་པར་སྤྱོད་པ་ཡུལ་དུ་འདུག་ཏུ་མ་གཞུག་ཅིག་ཅེས་བསྒོ་བར་བྱེད་དོ།།གླང་པོ་མདོག་ཐལ་ཀུར་ཡན་ལག་བདུན་ལེགས་པ་ཞིག་བརྒྱ་བྱིན་གྱི་བཀས་གླང་པོ་རབ་བརྟན་གྱི་བུ་ཐུ་བོ་འབུལ་ལ།དེ་ཤི་ན་དེའི་འོག་མ་གཏོང་ཞིང་རྒྱལ་པོ་སྔར་ཤི་ན་དེ་རང་གི་གནས་སུ་་་་་་་འགྲོའོ། །ནུབ་ཕྱོགས་ན་གླིང་ཕྲན་ཁམ་བུ་ཅན་ཞེས་བྱ་བ་ནས་རྟ་སྤྲིན་གྱི་ཤུགས་ཅན་ཞེས་བྱ་བ་མདོག་ཐམས་ཅད་སྔོ་ལ། མགོ་བོ་ནག་པ། ཕྲོམ་ཕྲོམ་384

ཡིད་དུ་འོང་བ་ཞིག་འཁོར་རྟ་རྒྱལ་བརྒྱད་ཁྲིས་བསྐོར་བ་ཞིག་ཡོད། དབང་པོའི་བཀས་དེའི་བུ་ཐུ་བོ་གཏོང་བ་སོགས་འདྲ། ནོར་བུ་བེེ་ཌཱུརྱ་ཟུར་བརྒྱད་པ། དཔག་ཚད་ཕྱེད་ཚུན་ཆད་དུ་འོད་ཀྱིས་ཁྱབ་པ་ཞིག་ཀླུའམ་རྒྱལ་ཆེན་བཞིས་འབུལ་ལོ།།བཙུན་མོ།མདོག་ལྗང་ཁུ།ལུས་དང་ཤ་རན་པ།རེག་པ་གྲང་དུས་སུ་དྲོ།དྲོ་དུས་སུ་གྲང་བ།བ་སྤུའི་ཁུང་བུ་དང་ཁ་ནས་ཙན་དན་དང་ཨུཏྤ་ལའི་དྲི་འབྱུང་བ།སྔོན་དུ་ལྡང་ཞིང་ཕྱི་ནས་ཉལ་བ།བུ་མི་འབྱུང་བ་རྒྱལ་པོའི་སྔར་ཤི་ནས་ལྷར་སྐྱེ་བའོ། །ཁྱིམ་བདག་ནི། ཕྱུག་ཅིང་ནོར་མང་ལ་ལོངས་སྤྱོད་ཆེ་བ། ལྷའི་མིག་གིས་གཏེར་མཐོང་བ། ནོར་གྱི་སྒོ་ནས་རྒྱལ་པོའི་དོན་སྒྲུབ་པའོ། །བློན་པོ་མཁས་ཤིང་གསལ་ལ་ཡིད་གཞུངས་པ་ཐོགས་མེད་ཀྱི་ཤེས་རབ་ཅན། རྒྱལ་པོའི་དཔུང་འབུལ་ཞིང་སོལ་བར་བྱེད་པ་ངལ་ཞིང་དུབ་པར་མི་བྱེད་པ་ཞིག་འབྱུང་ངོ་། །དེ་དཔུང་གི་སྤྱན་ལྟ་བུ་ཡིན་ལ། ཁྱིམ་བདག་ནི།མཛོད་ཀྱི་སྤྱན་ལྟ་བུ་ཡིན་ནོ། །འདི་ནི་ཆོས་མངོན་པ་ནས་སོ། །མདོ་ལས་ནི།རིན་པོ་ཆེ་དང་ཉེ་བའི་རིན་པོ་ཆེ་ཡང་གསུངས་ཏེ། བུད་མེད་བསམ་པ་མཐུན། བུ་མང་པོ་བཙའ། རིགས་མཐུན་སྲིད་མཐོ་བུད་མེད་གཞན་བསྟེན་པ་ལ་ཕྲག་དོག་མེད་པ་དང་། ནོར་བུ། མཚན་མོར་དཔག་ཚད་བརྒྱར་འོད་་འབྱུང་། ཉིན་པར་ཚ་བ་སེལ། སྐོམ་ན་ཆུ་འབྱུང་། རྒྱལ་པོའི་བསམ་པ་འགྲུབ་འདོད་སྣ་ཚོགས་འབྱུང་། དཔག་ཚད་བརྒྱར་ནད་མེད་མྱ་ངན་གྱི་ཐང་ལ་སོགས་པར་ཤིང་ལྗོན་པ་ལ་སོགས་པ་རྒྱས་པ་དང་། དུས་མིན་དུ་འཆི་བ་མེད་ཅིང་མི་མཐུན་པས་ཕན་ཚུན་དུ་གནོད་པ་མེད་པའོ། །གསེར་གྱི་འཁོར་ལོ་དཔག་ཚད་ལྔ་བརྒྱ་པ།ཉིན་གཅིག་ལ་དཔག་ཚད་འབུམ་དུ་བགྲོད་ནུས་ཤིང་།གླིང་བཞི་དང་ལྷའི་གནས་སུ་འགྲོ་ཞིང་རྒྱལ་པོས་མི་ཐོབ་པ་འཐོབ་པར་བྱེད་385

ཅིང་འགྲན་ཟླ་མེད་པར་བྱེད་པའོ། །གླང་པོ་གླང་པོ་ཆེ་སྟོང་གི་སྟོབས་དང་ལྡན་པ། ཉིན་གཅིག་གིས་འཛམ་བུ་གླིང་ལན་གསུམ་དུ་སྐོར་བར་བྱེད་པ།གཞན་གྱིས་དེའི་དྲི་ཚོར་བས་འདུག་མི་ནུས་པ། ཆུ་དང་། སྐམ་ས་དང་། བར་སྣང་ལ་འཐབ་ནུས་པ་སྐུད་པས་ཀྱང་བཀྲིར་རུང་བའོ། །རྟ་དཀར་པོ། ཉིན་གཅིག་གིས་འཛམ་བུ་གླིང་ལན་གསུམ་སྐོར་བར་བྱེད་པ། ལུས་ལ་ནད་མེད་པའོ།།བློན་པོ་ནི།མ་བསྒོས་པར་རྒྱལ་པོའི་བསམ་པ་སྒྲུབ་པ།ཆོས་མིན་སྤངས་ཤིང་སྐྱེ་བོ་ལ་ཕན་པའོ། །ཁྱིམ་བདག་ནོར་ལ་འབྱོར་ཞིང་གཡོ་སྒྱུ་མེད། གཞན་ལ་མི་གནོད་ཅིང་སྐྱེ་བོ་ཐམས་ཅད་དགའ་བའོ།།ཉེ་བའི་རིན་པོ་ཆེ་ནི།རྒྱལ་པོ་ལ་མི་གུས་པའི་སར་སོང་ནས་མ་བཏབ་པར་ཀུན་གྱིས་འདུད་པར་བྱེད་པའི་རལ་གྲི་དང་།ཀླུའི་པགས་པ།ཞེང་དུ་དཔག་ཚད་ལྔ།ཆུར་བཅུ་པ།རླུང་གིས་མི་བསྐྱོད།མེས་མི་འཚིག གྲང་ན་དྲོ།དྲོ་ན་བསིལ།བུད་མེད་མི་སྡུག་པ་མི་མཐོང་།ཉི་ཟླའི་འོད་སྣང་བའི་པགས་པ་དང་། ཡང་ཞིང་འཇམ་ལ་མཐོ་དམན་བསམ་གཏན་དང་མཐུན་ཞིང་། དེར་འདུག་ན་རང་གཞན་ཉོན་མོངས་པ་མི་འབྱུང་བར་བྱེད་པའི་མལ་ཆ་དང་། མེ་ཏོག་སོགས་ཀྱིས་བརྒྱན་པའི་ཚལ་ལྷའི་བུ་མོ་རོལ་མོ་བྱེད་པ་དང་ལྷན་ཅིག་རྩེ་བའི་ཚལ་དང་། ལྟ་འདོད་ན། ཟླ་བ་དང་།གཟའ་དང་རྒྱུ་སྐར་ཡང་འོང་ཞིང་བདེ་བར་གཉིད་ལོག རྨི་ལམ་དགེ་བར་མཐོང་། དྲོ་དུས་སུ་གྲང་། གྲང་དུས་སུ་དྲོ་བའི་ཁྱིམ་དང་། ཐགས་བཟང་ཞིང་འཇམ་ལ་དྲི་མ་མེད་པ། གྱོན་ན་གྲང་དྲོ་བཀྲེས་སྐོམ་ངལ་དུབ་ཀྱི་གནོད་པ་མེད་ལ།མེ་མཚོན་གྱིས་བསྲེག་བཅད་མི་ནུས་པའི་གོས་དང་།གྱོན་ན་ཆུ་ལ་མི་འབྱིང་ཞིང་དཔག་ཚད་བརྒྱར་འགྲོ་ཡང་ངལ་བ་མི་འབྱུང་བའི་ལྷམ་རྣམས་་སོ། །ཞེས་འཆད་དོ། །དེ་དས་རྒྱལ་སྲིད་འཁོར་ལོས་བསྒྱུར་བའི་ངང་ཚུལ་ཅན་386

ཡིན་པས།འཁོར་ལོས་བསྒྱུར་རྒྱལ་ཏེ།ཚེ་དཔག་མེད་ནས་བརྒྱད་ཁྲི་པའི་བར་དུ་འབྱུང་གི དེའི་འོག་ཏུ་དེའི་ཕུན་ཚོགས་ཀྱི་སྣོད་མིན་པའི་ཕྱིར་མི་འབྱུང་སྟེ།འཁོར་ལོས་བསྒྱུར་བ་འབྱུང་བ་ནི།།སྟོང་ཕྲག་བརྒྱད་ཅུ་ལས་མི་འཕྱི།།ཞེས་སོ།།ཏོག་ལས།ཚེ་ལོ་དྲུག་ཁྲི་པ་ནས་འཁོར་ལོས་བསྒྱུར་བའི་རྒྱལ་པོ་ཨུཏྤ་ལའི་གདོང་འབྱུང་བར་བཤད་པ་ནི།ཐེག་ཆེན་གྱི་ལུགས་སོ། །གསེར་དངུལ་ཟངས་ལྕགས་འཁོར་ལོ་ཅན། །དེ་དག་གླིང་གཅིག་གླིང་གཉིས་དང་། །གསུམ་དང་བཞི་ལ་མས་རིམ་གྱིས། །ལྷན་ཅིག་གཉིས་མིན་སངས་རྒྱས་བཞིན། །ཕས་བསུ་རང་འགྲོ་གཡུལ་བཤམས་དང་། །མཚོན་བརྩམས་པས་རྒྱལ་གནོད་པ་མེད། །ཅེས་པས་གླིང་བཞི་ལ་དབང་བ་ལ་གསེར་དང་། བྱང་མ་གཏོགས་པ་ལ་དབང་བ་དངུལ་དང་། འདི་དང་ཤར་ལ་དབང་བ་ལ་ཟངས་དང་། འདི་ལ་དབང་བ་ལ་ལྕགས་ཏེ། ཟངས་སོགས་གདགས་པ་ལས་གསུངས་ཤིང་། མདོ་ལས་གཙོ་བོ་སྨོས་ནས་གསེར་དུ་གསུངས་སོ། །འཁོར་ལོ་བཞི་པོའི་ཚད་རྒྱང་གྲགས་བཞི་དང་། གསུམ་དང་། གཉིས་དང་། གཅིག་ཏུ་བཤད་དོ། །མདོ་ལས།སངས་རྒྱས་གཉིས་སྔ་ཕྱི་མེད་པར་ལོ་ཀུར་འབྱུང་བའི་གནས་མ་ཡིན་པ་་་་་་་བཞིན། འཁོར་ལོས་བསྒྱུར་བའང་དེ་བཞིན་ནོ། །ཞེས་པའི་དོན། བྱེ་བྲག་སྨྲ་བས། ལོ་ཀ་པའི་ཁམས་ཐམས་ཅད་དུ་དུས་གཅིག་ལ་སངས་རྒྱས་གཅིག་ལས་མི་འབྱུང་སྟེ། འཕྲིན་ལས་ཐོགས་མེད་ཡིན་པས་གདུལ་བྱ་ཐམས་ཅད་གཅིག་ཁོ་ནས་འདུལ་ནུས་པའི་ཕྱིར་དང་། དེ་དང་མཉམ་པ་འགའ་ཡང་མེད་པའི་ཕྱིར་རོ།།ཞེས་ཟེར་རོ།།ཁ་ཅིགལོ་པོའི་ཁམས་གཅིག་ལ་དགོངས་ཀྱི།གཞན་ན་ནི་ཡོད་ཟེར་ཏེ། ཐེག་བསྡུས་སུ་གླིང་བཞི་པ་གཅིག་ལ་དགོངས་སོ། །མདོར་ལོ་རྐའི་ཁམས་དྲི་ལྡན་དུ་སངས་རྒྱས་ཙན་དན་ཁྱིམ་ཞེས་པ། སངས་རྒྱས་ཁྲི་387

གཅིག་ཅར་འབྱུང་བར་བཤད་པ་སོགས་ནི། ཐེག་ཆེན་ཐུན་མོང་མ་ཡིན་པའི་སྣང་ངོ་ལ་དགོངས་པའོ། །དེ་བཞིན་དུ་འཁོར་ལོས་བསྒྱུར་བ་གཉིས་གཅིག་ཅར་དུ་མི་འབྱུང་སྟེ། འགྲན་ཟླ་མེད་པའི་ལས་ཀྱིས་གྲུབ་པའི་ཕྱིར་རོ། །གླིང་བཞི་ལ་དབང་ན། སྔར་བཞིན་ཕས་བསུ་བ་དང་། གསུམ་ལ་དབང་ན་རང་དེ་དག་གི་ཐད་དུ་སོང་བས་འདུད་དོ། །ས་ལས། ཕོ་ཉ་བཏང་བས་འདུད་ཅེས་སོ། །གཉིས་ན། དེར་སོང་ནས་གཡུལ་བཤམས་པས་སོ། །གཅིག་ན་ཕན་ཚུན་མཚོན་བརྩམས་པས་ཕྱིས་འདུད་ཀྱི། མཚོན་ཆས་རྒྱལ་ཡང་མི་གསོད་པར་དགེ་བ་བཅུ་ལ་འཇོག་སྟེ། དེས་ན་ངེས་པར་ལྷར་སྐྱེ་ཞེས་བཤད་དོ། །རྒྱལ་པོ་དེ་ལའང་མཚན་སོ་གཉིས་ཡོད་མོད་ཀྱི། སངས་རྒྱས་ཀྱི་ནི་ཡུལ་ན་གནས་པ་དང་། གསལ་བ་དང་། རྫོགས་པས་ཁྱད་པར་འཕགས་ཏེ། ཐུབ་མཚན་ཡུལ་ན་གནས་པ་དང་། །གསལ་ལ་རྫོགས་པས་འཕགས་པ་ཡིན། །ཞེས་སོ། །ལྷ་རྣམས་ནི། མཐོ་རིས་ཀྱི་འབྱོར་པ་མྱོང་སྟེ། རིན་པོ་ཆེ་སྣ་བཞི་ལས་གྲུབ་པའི་གཞལ་ཡས་ཁང་ཉམས་དགའ་བར་གནས་ལ།རྔུལ་དང་། དྲི་མ་དང་།རུས་པ་དང་། རྩ་རྒྱུས་དང་། མཁལ་མ་དང་། སྙིང་ལ་སོགས་པ་མེད་ལ། བཟའ་བ་འབྱུང་བའི་ཤིང་ལྗོན་པ་ལས་བདུད་རྩི་སྔོ་སེར་དཀར་དམར་བཞི། བཏུང་བའི་ལས་སྦྲང་རྩི་དང་སྦྲང་ཆང་།བཞོན་པའི་ལས་ཤིང་རྟ་དང་།ཁྱོགས་དང་།ཁྱོགས་གཡོགས་སོགས།གོས་་ཀྱི་ལས་གོས་ཕྲ་བདར་ཆེ་ཞིང་དཀར་བ་དང་།ཁ་དོག་སྣ་ཚོགས་དང་གསེར་གྱིས་སྤྲས་པ། རྒྱན་གྱི་ལས་ནོར་བུ་དང་དཔུང་རྒྱན་སོགས་སྤོས་དང་། བདུག་པ་དང་། མེ་ཏོག་ཕྲེང་བའི་ལས་དེ་དག་སྣ་ཚོགས་འབྱུང་ངོ་། །དེ་དག་གི་ནང་ནས་མཆོག་ཏུ་གྱུར་པ་ཤིང་ཡོངས་འདུ་ས་བརྟོལ་ཞེས་བྱ་བ་དཔག་ཚད་ལྔ་བཅུ་ཐུར་དུ་ཟུག་པ།མཛོད་ལས་ལྔར་བཤད།འཕང་388

དུ་དཔག་ཚད་བརྒྱ་པ། ཡལ་འདབ་དང་ལོ་མས་དཔག་ཚད་བརྒྱད་ཅུར་ཁྱབ་པ།སྦོམས་སུ་དཔག་ཚད་ཉི་ཤུ་པ།དྲི་རྫི་ཕྱོགས་སུ་བརྒྱ།རྫི་ཕྱོགས་མ་ཡིན་པར་ལྔ་བཅུར་ལྡང་བའོ།།གདགས་པར།ཡལ་ག་ཕྱོགས་སུ་དཔག་ཚད་ལྔ་བཅུ་བ།ཆུ་དང་རྒྱར་དཔག་ཚད་བརྒྱ་ལྔ་བཅུ། མཐའ་སྐོར་དུ་སུམ་བརྒྱ་ལྔ་བཅུ་ཞེས་བཤད་དེ། དྲི་རྫི་ཕྱོགས་མ་ཡིན་པར་འགྲོ་བ་ནི། ཤིང་ལས་མི་འདའ་བ་ལ་དགོངས་ཟེར་ལ། དྲི་དེའི་དབལ་རླུང་ཆུང་ངུས་བཀག་བཞིན་དུ་ཡང་དྲི་གཞན་གྱི་རྒྱུན་འབྱུང་བ་ལ་དགོངས་སོ།།མེ་ཏོག་དྲི་ནི་རྫི་ཕྱོགས་མིན་མི་འགྲོ།ཞེས་པ་ནི། མི་ཡི་ལ་དགོངས་ཏེ། མ་བརྡུངས་པར་སྒྲ་མི་འབྱུང་བ་བཞིན་ནོ། །དེའི་དྲུང་དུ་ལྷ་རྣམས་དབྱར་ཟླ་བ་བཞིར་རྩེ་ཞིང་དགའ་བར་བྱེད་དོ། །དབྱར་ནི།མེ་ཏོག་རྒྱས་པ་ལ་བྱའོ།།བཞད་གད་དང་།གར་དང་།གླུ་དང་།རོལ་མོའི་སྒྲ་འབྱུང་བའི་ཤིང་ལས་དེ་དག་གི་ཆ་བྱད་སྣ་ཚོགས་དང་། སྣོད་སྤྱད་ཀྱི་ལས་ཁ་ཟས་དང་། བཏུང་བ་དང་། མལ་སྟན་སོགས་ཀྱི་སྣོད་སྤྱད་སྣ་ཚོགས་འབྱུང་ལ། དེའང་འདོད་པ་ཙམ་གྱིས་ལག་ཏུ་འོང་ངོ་། །ལྷ་མ་ཡིན་གྱི་ཁང་པ་དང་། འབྱོར་སྡེ་ལོངས་སྤྱོད་དེ་དང་འདྲའོ། །སྒྲ་མི་སྙན་ན། དཔག་བསམ་གྱི་ཤིང་ལས་རང་གིས་ལེན་དགོས་ཀྱི།བསམ་པས་ལག་ཏུ་མི་འོང་ངོ་།།མ་རྨོས་མ་བཏབ་པའི་འབྲས་ཡོད་ལ། ཡོངས་སུ་འཛིན་པ་མེད་པས་ཁྱད་པར་དུ་འགྲོ་བར་ངེས་སོ། །ལྷ་རྣམས་རང་ལས་འོད་འབྱུང་ཞིང་ཉིན་མཚན་དུ་བདེ་བས་འདོད་ཡོན་ལ་བག་མེད་དུ་སྤྱད་པས་དུས་འདའ་ཞིང་ན་རྒ་དང་། བཀྲེས་སྐོམ་དང་།ཕོངས་པའི་སྡུག་བསྔལ་མེད་དོ།།གཟུགས་ན་བསམ་གཏན་དང་པོ་པ་དབེན་པ་ལས་སྐྱེས་པའི་དགའ་བདེ་དང་། གཉིས་པ་ན། ཏིང་ངེ་འཛིན་ལས་སྐྱེས་པའི་དགའ་བདེ་དང་། གསུམ་པ་ན། དགའ་བ་མེད་པའི་བདེ་བ་389

དང་།བཞི་པ་ན།ཞི་བའི་བདེ་བ་ཅན་མི་གཡོ་བ་དང་།གཟུགས་མེད་ན།ཞི་བ་དང་རྣམ་པར་ཐར་པའི་བདེ་བའོ། །ཡང་དེ་རྣམས་ཚད་གཞོན་ཤ་ཅན་རྐྱེན་དུས་སེམས་ལུས་ཏེ། དྲུག་གིས་བདེ་སྡུག་གི་བྱེ་བྲག་ཏུ་འགྱུར་རོ། །དེ་འཕགས་པ་མ་ཡིན་པའི་ནོར་བཞི་ནི།དགའ་བའི་དང་།རྟ་པའི་དང་།དག་པའི་གནས་པའི་ཡོ་བྱད་དེ་བཞི་ལས།དང་པོ་བཞོན་པ།གོས་རྒྱན།གླུ་གར་ལ་སོགས་དང་།སྣང་བ་དང་། ཕོ་མོ་དགའ་མགུར་སྤྱོད་པ་དང་ནོར་བསགས་པའོ། །གཉིས་པ་ལ།གང་བ་ལ་རྩོལ་བ་དང་།རྡོ་འཕང་ཚད་དང་།འཁོར་ལོ་དང་།དབྱུག་ཐོ་ལ་རྩོལ་བ་སོགས་སོ། །གསུམ་པ་ནི། རྩྭ་དུར་བ་དང་། དུང་དང་། བིལ་བ་དང་།བུམ་པ་གང་བ་སོགས་སོ། །བཞི་པ་ནི། ཟས་སྐོམ་སྟེ། དེ་རྣམས་ལས་བྱུང་བའི་བདེ་བ་ནི། ཁ་ན་མ་ཐོ་བ་དང་བཅས་པ་ཡིན་ལ། དེ་ལས་ཁྱད་པར་བཅོ་ལྔས་འཕགས་པའི་འཕགས་པའི་ནོར་བདུན་ལ། རྒྱུ་ཐོབ་པ་དང་གཏོང་བ་དང་།འབྲས་བུ་དད་པ། ཚུལ་ཁྲིམས། ངོ་ཚ། ཁྲེལ་ཡོད། མངོན་རྟོགས་ཤེས་རབ་སྟེ།དེའི་བདེ་བ་ནི། ཁ་ན་མ་ཐོ་བ་མེད་པ་ཡིན་ནོ། །ཇི་སྐད་དུ། དད་དང་ཚུལ་ཁྲིམས་གཏོང་དང་ཐོས་པ་ནི། །དྲི་མེད་ངོ་ཚ་ཤེས་དང་ཁྲེལ་ཡོད་དང་། །ཤེས་རབ་ནོར་བདུན་ལགས་པར་ཐུབ་པས་གསུངས། །ནོར་གཞན་ཕལ་པ་དོན་མ་མཆིས་རྟོགས་མཛོད།།ཅེས་སོ།།དེ་ལས་ཁམས་གསུམ་གྱི་ལས་གནས་ངན་ལེན་དང་ལྡན་པས་ཕོལ་མིག་ཀུན་ནས་ཚ་བ་ལྟ་བུ་ལ་བསིལ་བའི་རེག་པ་ཕོག་པ་ལྟར་བདེ་བ་དང་། སྨན་འགྱུར་བྱེད་བབ་པ་ལྟར་དུཿཁ་དང་། རྐྱེན་དེ་གཉིས་མེད་པ་ལྟར་བཏང་སྙོམས་ཡིན་པས་རང་བཞིན་དུཿཁ་ཡིན་ལ། ཟག་པ་མེད་པའི་དབྱིངས་ཁོ་ན་བདེ་བ་ཡིན་ནོ།།གསུམ་པ་ནི།བཤད་ཟིན་ཏོ།།བཞི་པ་ལ།དམྱལ་བ་པ་རྣམས་དུཿཁ་དྲག་ལ་རྒྱུན་རིང་བས་ཕན་ཚུན་སྐྱེས་པ་དང་བུད་390

མེད་ཀྱི་འདུ་ཤེས་སུའང་མི་འགྱུར་བས་འཁྲིག་པ་མེད་པར་བཤད་ལ། མདོ་དག་ལས་བུད་མེད་ལ་རྒྱུགས་པ་སོགས་བཤད་ཀྱང་། དགོངས་པ་ཅན་ནམ།གྲུབ་མཐའ་ཐ་དད་ལ་དགོངས་སོ། །དུད་འགྲོ་ཡི་དྭགས་མི་རྣམས་ལ་གཉིས་སྤྲོས་ཀྱི་འཁྲིག་པ་ཡོད་ཅིང་ཁུ་བ་ཡང་འབྱུང་། འདོད་ལྷ་དང་པོ་གཉིས་གཉིས་ཀྱིས་གཉིས་སྤྲོད་ཀྱང་ཁུ་བ་མི་འབྱུང་གི རླུང་འབྱུང་སྟེ།གདུང་བ་དང་བྲལ་ལོ། །གོང་མ་བཞི་འཁྱུད་པ་དང་། ལག་པ་ནས་འཛིན་པ་དང་། རྒོད་པ་དང་།མིག་ཚུགས་སུ་བལྟ་བས་འཁྲིག་པའི་གདུང་བ་སེལ་ལོ།།བྱེ་བྲག་སྨྲ་བ་ནི།ཐམས་ཅད་ལ་གཉིས་ཀྱིས་གཉིས་སྤྲོད་ཡོད་ལ།གདགས་པ་ལས་བཤད་པ་ནི།དུས་ཀྱི་ཚད་ཡིན་ཏེ། གོང་ནས་གོང་དུ་ཡུལ་ཤས་ཆེ་བས་འཁྲིག་པའི་དུས་ཀྱང་ཤས་ཆེ་ཟེར་རོ། །གླིང་གསུམ། ཡི་དྭགས་རྫུ་འཕྲུལ་ཆེན་པོ་པ། འདོད་ལྷ་འོག་མ་བཞི་ལ་བག་མ་གཏོང་ལེན་དང་།ཆུང་མ་འཆང་བ་ཡོད།སྒྲ་མི་སྙན་པ་དང་།གོང་མ་གཉིས་ན་མེད།ལྷ་མོ་ལ་མངལ་གྱི་གནས་མེད་པས་ཕ་མའི་ཕྲག་པའམ་པང་བར་རྫུས་ཏེ་སྐྱེས་ལ། དེ་ཉིད་ལ་ཕ་མ་བུ་ཚར་བྱེད་དོ། །འདོད་ལྷ་དྲུག་ལ་རིམ་པ་བཞིན། མིའི་བྱིས་པ་ལོ་ལྔ་ནས་བཅུའི་བར་གྱི་བོངས་ཚོད་ཅན་དུ་མྱུར་བར་སྐྱེ་ཞིང་། གཟུགས་ཁམས་པ་རྣམས་ལུས་རྫོགས་པ་གོས་དང་བཅས་པར་སྐྱེ་ཞིང་།ལྷ་ཐམས་ཅད་འཕགས་པའི་སྐད་དུ་སྨྲའོ།།གཉིས་གཉིས་འཁྱུད་དང་ལག་བཅངས་དང་། །རྒོད་དང་བལྟས་པས་འཁྲིག་པ་ཡིན། །བྱིས་པ་ལོ་ལྔ་ལོན་པ་ནས། །ལོ་བཅུ་ལོན་པའི་བར་དག་ཏུ། །དེ་དག་ཏུ་སྐྱེ་གཟུགས་ཅན་རྣམས། །ཀུན་རྫོགས་གོས་དང་བཅས་པ་ཉིད། །ཅེས་སོ། །དེ་དག་སྤྱིར་གདགས་པར་གླིང་གསུམ་ན། ལྷོ་ན་ནོར་དང་འབྲུའི། ཤར་ན་རས་དང་བེའུ་རས་ཀྱི། ནུབ་ན་བ་ལང་དང་ནོར་བུའམ། སྤྱི་ནོར་འབྲུ་གསེར་དངུལ་གྱི་ཉོ་391

ཚོང་དང་ཁང་པ་ཆེད་དུ་བྱས་མ་བྱས་དང་། བལ་གོས་སོགས་དང་། དེའང་འདི་ན་ཁྲུ་བརྒྱད་པའམ།བཅུ་དགུ་པ།ཤར་ན་ཉི་ཤུ།ནུབ་ན་བཞི་བཅུ་པ་གྱོན་ཞིང་། ཚ་གྲང་དང་དུས་ཚིགས་དགུན་ལ་སོགས་དང་། ཇོ་བོ་དང་། བྲན་ནོར་དང་།འབྲུ་དང་།འབྲས་ཆན་དང་།ཤ་དང་འཁུར་བ་ལ་སོགས་པའི་བཟའ་བ་དང་། ཆར་འབབ་མཁས་མི་མཁས་ལོ་ལེགས་ཉེས་དང་།མུ་གེ་དང་། འཇིགས་པ་དང་།བདེ་བ་རྣམས་ཡོད་དེ།བྱང་ན་མ་རྨོས་མ་བཏབ་པའི་འབྲས་ཟའི།ཤ་སོགས་མེད། ཆེད་དུ་མ་བྱས་པའི་ས་ཁང་དང་། གོས་ཁྲུ་བརྒྱད་ཅུ་པ་ཡོད་དེ།འཇིགས་བདེ་དང་།ཚ་གྲང་དང་།རྗེ་བྲན་དང་།ནོར་ནི་མེད།འབྲུ་ཡོད།བུ་ཚ་ལའང་མ་ཆགས་ཏེ། སྐྱེས་པ་དང་དོར་བ་རང་གི་མཐེ་བོང་གི་ནུ་ཞོ་འཐུངས་ནས་འཚོ་བའོ། །མི་བཞི་དང་། ལྷ་དྲུག་ག་ལ་བཀྲེས་སྐོམ་དང་། ཕོ་མོའི་དབང་པོ་དང་། དགུན་ལ་སོགས་པའི་དུས་དང་། ཉིན་མཚན་དང་ཕ་མ་ཡོད་དོ། །འདོད་ལྷ་དྲུག་ནི། དྲིའི་ཟས་དང་། བདུད་རྩི་ཁ་དོག་དྲུག་པ་ཟའོ། །མི་བཞི་ག་ལ་བཤང་གཅི་ཡོད་ཅིང་།དེ་ཡན་ཆད་ལ་མེད་ལ།བྱང་དང་འདོད་ལྷ་དྲུག་ལ།ཆར་འབབ་པ་མཁས་མི་མཁས། ལོ་ལེགས་ཉེས། ཉོ་ཚོང་རྣམས་མེད། དཔག་བསམ་ཤིང་ལས་བྱུང་བའི་གོས་སྲང་གཅིག་པ་ནས་དྲུག་ཅུ་རྩ་བཞིའི་ཆའི་་་་བར་རིམ་པ་བཞིན་ཏེ། ལྷ་དྲུག་ལུས་ལ་ཅི་རན་པ་གོན་ནོ། །ཚ་གྲང་མེད་དོ། །གླིང་གསུམ་དང་འདོད་ལྷ་དྲུག་ལ་ཁ་དོག་བཞི། བྱང་དང་གཟུགས་ཁམས་པ་དཀར་པོ།འདོད་ལྷ་དྲུག་ལ་འཇིགས་བདེ་དང་།གཞལ་མེད་ཁང་ཆེད་དུ་བྱས་མ་བྱས་གཉིས་ཀ་དང་། རྗེ་བྲན་དང་། ནོར་ནི་ཡོད་ལ། འབྲུ་མེད་དོ། །འབྲུ་མ་གཏོགས་པ་ལ་མངོན་ཞེན་ཡང་ཡོད། གཟུགས་ན་གཞལ་མེད་ཁང་ཆེད་དུ་མ་བྱས་པ་ཡོད་ལ། ཚ་གྲང་། དུས་་ཚིགས། རྗེ་བྲན་རྣམས་མེད་དོ། །ཞེའོ། །འདོད་392

ཁམས་པ་ངོ་ཚ་ཁྲེལ་ཡོད་ཤས་ཆུང་བས་ཕལ་ཆེར་གཅེར་བུར་སྐྱེ་ཞིང་།སངས་རྒྱས་དང་ཁྱེའུ་གསེར་མདོག་སོགས་གོས་དང་བཅས་པ་སྐྱེ་བའང་ཡོད་དོ། །བརྒྱ་བྱིན་ལུས་རྫོགས་པར་སྐྱེ་བས་སྔ་ཕྱི་བརྗེ་བ་གཞན་གྱིས་མི་ཤེས་ལ།གཞན་རྣམས་ལུས་མྱུར་དུ་རྫོགས་པར་བྱེད་དོ། །དྲུག་པ་ལ། འདོད་པ་དང་།བདེ་བ་སྐྱེ་བ་གཉིས་ཀྱི་དང་པོ་ནི།མི་དང་འདོད་ལྷ་དང་པོ་བཞི་འདོད་པ་ཉེ་བར་གནས་པ་ལ་དབང་བྱེད། འཕྲུལ་དགའ་བ་འདོད་པ་སྤྲུལ་ཞིང་སྤྲུལ་པ་ལ་དབང་བྱེད། གཞན་འཕྲུལ་དབང་བྱེད་པ་གཞན་གྱིས་འདོད་པ་སྤྲུལ་པ་ལ་དབང་བྱེད་པ་སྟེ། གསུམ་མོ། །གཉིས་པ་ནི། བསམ་གཏན་གསུམ་ལ་དབེན་པ་དང་།ཏིང་ངེ་འཛིན་དང་།དགའ་བ་མེད་པའི་བདེ་བ་སྟེ།གསུམ་གྱིས་གནས་པའི་ལྷའོ།།དེ་ལ་དང་པོ་ནི།འདོད་པ་ཚོལ་བ།གཉིས་པ་ནི།སྲིད་པ་ཚོལ་བའོ །སྡུག་བདེ་ཞི་བའི་སྐྱེ་བ་ཚོལ་བ་ཉུང་བས་དེ་ཡན་ཆད་སྐྱེ་བར་མ་བཞག་ཀྱང་།ལོག་པའི་ཚངས་སྤྱོད་ཚོལ་བ་རྣམས། མི་གཡོ་བ་ནས་གཟུགས་མེད་བཞིའི་དོན་དུ་འཇུག་ལ། བླ་ན་མེད་པ་རྣམས་ཟག་མེད་ཀྱི་དབྱིངས་ཀྱི་དོན་དུའོ། །མཛོད་དུའང་། འདོད་པ་སྐྱེ་བ་གསུམ་པོ་ནི། །འདོད་པའི་ལྷ་དང་མིར་བཅས་རྣམས། །བདེ་བ་སྐྱེ་བ་གསུམ་པོ་ནི། །བསམ་གཏན་གསུམ་ལ་ས་དགུ་ཡིན། །ཞེས་སོ། །ཡང་། དེར་ནི་སྒོ་ང་ལས་སྐྱེས་སོགས། །སེམས་ཅན་སྐྱེ་གནས་བཞི་དག་ཏུ།།མི་དང་དུད་འགྲོ་རྣམ་པ་བཞི།།དམྱལ་བ་རྣམས་དང་ལྷ་རྣམས་དང་།།སྲིད་པ་བར་མ་རྫུས་ཏེ་སྐྱེ།།ཡི་དྭགས་མངལ་ནས་སྐྱེ་བའང་ཡིན།།ཞེས་པ་ལྟར་ན་སེམས་ཅན་དེ་རྣམས་སྐྱེ་གནས་བཞིས་བསྡུས་ཏེ།མི་དང་དུད་འགྲོ་ལ་བཞི་ག་ཡོད་དེ། བྲག་དང་། ཉེ་བྲག་དང་། རི་དྭགས་འཛིན་གྱི་མའི་བུ་སུམ་ཅུ་རྩ་གཉིས་ལྟ་བུ་སྒོང་སྐྱེས། ང་ལས་ནུ། མཛེས་པ། ཉེ་མཛེས། མཛེས་ལྡན། མཛེས་393

ཅན།ཐི་བའི་ཕྲེང་ཅན་མ།ཨ་མྲ་སྐྱོང་མ་ལྟ་བུ་དྲོད་གཤེར་སྐྱེས།བསྐལ་པ་དང་པོའི་མི་དང་། དགེ་སློང་མ་དགོན་པ་མ་ལྟ་བུ་ནི། རྫུས་སྐྱེས་སོ། །དུད་འགྲོ་ཀླུ་དང་ནམ་མཁའ་ལྡིང་ལ་སྐྱེ་གནས་བཞི་ག་ཡོད་དེ། ནམ་མཁའ་ལྡིང་སྐྱེ་གནས་བཟང་རིམ་གྱིས་རང་དང་མཉམ་པ་དང་། འོག་མ་ཟ་ལ། ངན་པས་བཟང་པོ་ཟ་བར་མི་ནུས་སོ། །རྫུས་སྐྱེས་ལ་རོ་མེད་ཀྱང་མ་ཤེས་ནས་བཟའ་བའི་ཆེད་དུ་འབྱིན་པའམ།མ་ཤིའི་བར་དུ་ཟ་བའོ།།དམྱལ་བ་དང་ལྷ་དང་སྲིད་པ་བར་མ་ཐམས་ཅད་རྫུས་སྐྱེས་སོ། །ཡི་དྭགས་ལ་མངལ་སྐྱེས་དང་རྫུས་སྐྱེས་གཉིས་སོ། །སྒོང་སྐྱེས། མངལ་སྐྱེས། དྲོད་གཤེར་སྐྱེས། རྫུས་སྐྱེས་རྣམས་ཕྱི་མ་ཕྱི་མ་བཟང་སྟེ། མ་བུ་གཉིས་ཀུའམ་ལན་གཉིས་དང་། གཅིག་དང་། རང་ཁོ་ན་དུཿཁ་བ་དང་།དུཿཁ་མེད་པར་སྐྱེ་བའི་ཕྱིར་རོ།།དེ་ན་རྫུས་སྐྱེས་མང་ཞིང་བཟང་ཡང་།བྱང་སེམས་མངལ་སྐྱེས་ལ་བརྟེན་པ་ནི། ཉེ་དུ་དང་འབྲེལ་བས་ཤཱཀྱའི་རིགས་ཆེན་པོ་ཆོས་ལ་གཟུད་པའི་ཕྱིར་དང་། འདི་འཁོར་ལོས་བསྒྱུར་བའི་རིགས་ཡིན་ནོ། །ཞེས་རིམ་གྲོ་བསྐྱེད་དུ་གཞུག་པ་དང་། མིར་གྱུར་པས་ཀྱང་གྲུབ་པ་འདི་ཐོབ་བོ། །ཞེས་སྤྲོ་བ་བསྐྱེད་པ་དང་། མུ་སྟེགས་པ་བསྐལ་པ་བརྒྱ་འདས་ནས་སྒྱུ་མ་མཁན་འདི་ལྟ་བུ་ཞིག་ལོ་ཀུར་བྱུང་ནས་སྒྱུ་མས་འཇིག་རྟེན་ཟའོ་་ཞེས་རྟོག་པ་སྤང་བའི་ཕྱིར་རོ། །བདུན་པ་ནི། ལུས་ཐོབ་པ་བདག་ཉིད་ཀྱི་སེམས་ཀྱིས་དང་།གཞན་གྱི་སེམས་ཀྱིས་དང་།གཉིས་གས་དང་། གཉིས་ཀ་མ་ཡིན་པས་འཆི་འཕོ་བ་བཞི་ལས། དང་པོ་ནི། ལྷ་རྩེ་བས་བསླུ་བ་དང་ཡིད་འཁྲུག་གོ།ཁ་ཅིག སངས་རྒྱས་ཀྱང་དེར་འདོད་དེ།བདག་ཉིད་འགྲོངས་པའི་ཕྱིར་རོ།།ཟེར་རོ།།གཉིས་པ་ནི།མངལ་དང་སྒོ་ང་ན་འདུག་པ་སྟེ།གཞན་གྱིས་གསོད་པ་ཁོ་ནའི་ཕྱིར་རོ། །གསུམ་པ་ནི། འདོད་པར་སྐྱེས་པ་དབང་པོ་རྫོགས་394

པ་ཕལ་ཆེར་རོ།།བཞི་པ་ནི།ཁམས་གོང་མའི་ལྷ།དམྱལ་བ།ཡི་དྭགས། སངས་རྒྱས་ཀྱི་ཕོ་ཉ།སྲིད་པ་ཐ་མ་པ།བྱམས་པ།འགོག་པ།ཉོན་མོངས་མེད་པ་གསུམ་ལ་སྙོམས་པར་ཞུགས་པ། བར་སྲིད་རྣམས་སོ། །ཁ་ཅིག སྒྲ་མི་སྙན་པ་དང་།མཐོང་ལམ་པ་དང་།རྒྱལ་པོའི་དྲང་སྲོང་རྒྱལ་བས་བསྟན་པ་ཆོས་ལེན་དང་།མཆོག་ཅན་དང་།གངྒཱ་ལེན་དང་།ཚོང་དཔོན་གྱི་བུ་གྲགས་པ་གཞོན་ནུ་དང་།འཚོ་བྱེད་སོགས་དང་། འཁོར་ལོས་བསྒྱུར་བ་དང་། དེ་དང་སྲིད་མཐའི་བྱང་སེམས། ལྟོ་ན་ཡོད་པའི་མི་རྣམས་ཀྱང་བཤད་དོ། །བརྒྱད་པ་ནི། རྒྱུ་དྲུག་རྐྱེན་བཞི་སོགས་བཤད་ཟིན་ཏོ།།གཉིས་པ་ནི།སྟོང་གསུམ་གྱི་འཇིག་རྟེན་བསྟན་པ་དང་།ཕྱོགས་བཅུའི་འཇིག་རྟེན་ཚད་མེད་དུ་བཤད་པ་གཉིས་ལས།དང་པོ་ལ།རྟེན་འོག་གཞི་དང་། བརྟེན་པ་སྣོད་ཀྱི་གནས་ཚུལ་དང་། གྲངས་སྟོང་གསུམ་དུ་བསྒྲེ་བ་གསུམ་ལས། དང་པོ་ནི། སེམས་ཅན་གྱི་རྟེན་དུ་གྱུར་པས་ན། སྣོད།རབ་ཏུ་འཇིག་པས་དང་། འཇིག་རྟེན་ཏེ། དེའང་སྟོང་གསུམ་གྱི་ཚད་ཙམ་གྱི་རླུང་གི་དཀྱིལ་འཁོར་རྡོ་རྗེས་ཀྱང་གཞིག་མི་ནུས་པ་འོག་གཞི་དང་། གློ་ན་གནས་པས་ཆུ་རྣམས་ཐུར་དང་། ཐད་ཀུར་མི་འབོ་བར་རྟེན་ནོ།།དེའི་སྟེང་དུ་གསེར་གྱི་སྙིང་པོ་ཅན་གྱི་སྤྲིན་ལས་ཆར་བབས་པས་ཆུའི་དཀྱིལ་འཁོར་དུ་་་་གྱུར་པ་དེ།རླུང་གིས་དཀྲུགས་པས་འོ་མའི་སྤྲིས་མ་ཆགས་པ་བཞིན་གསེར་གྱི་ས་གཞིའི་དཀྱིལ་འཁོར་རོ། །འདི་གསུམ་ལ། སར་དཔག་ཚད་ཀྱི་ཚད་མ་གསུངས།ཁ་ཅིག གསུམ་ག་སྟོང་གསུམ་ཕྱམ་ཡུག་གཅིག་ཏུ་བཞེད།ཁ་ཅིག གློ་ན་གནས་པའི་རླུང་ཟོ་སྟོང་ལྟ་བུ་བྱེ་བ་ཕྲག་བརྒྱ་ཡོད་པས་དེའི་ནང་དུ་ཆུ་་་་དང་གསེར་ཡོད་པར་བཞེད་དོ། །མཛོད་དུ། དེ་ལ་སྣོད་ཀྱི་འཇིག་རྟེན་གྱི། །གནས་པར་འདོད་པའི་འོག་དག་གི །རླུང་གི་དཀྱིལ་འཁོར་རྔམས་སུ་ནི། །ས་395 ་

ཡ་དྲུག་འབུམ་གྲངས་མེད་དོ། །གྲངས་མེད་ནི། རྒྱ་ཚད་དོ། །ཆུ་རྔམས་འབུམ་ཕྲག་བཅུ་གཅིག་དང་། །སྟོང་ཕྲག་དག་ནི་ཉི་ཤུ་འོ། །ཕྱིས་ནི་རྔམས་སུ་འབུམ་ཕྲག་བརྒྱད། །ལྷག་མ་དག་ནི་གསེར་དུ་འགྱུར། །ཞེས་པས་ལྷག་མ་སུམ་འབུམ་ཉི་ཁྲི་ནི། གསེར་གྱི་དཔངས་སོ།།རྒྱ་ཚད་ནི།ཆུ་དང་གསེར་གྱི་དཀྱིལ་འཁོར་གྱི།།ཐད་ཀུར་འབུམ་ཕྲག་བཅུ་གཉིས་དང་། །སྟོང་ཕྲག་གསུམ་དང་བརྒྱ་ཕྲག་ནི། །ཕྱེད་དང་ལྔ་རྣམས་ཁོ་ན་འོ། །ཁོར་ཡུག་ཏུ་ནི་སུམ་འགྱུར་རོ། །ཞེས་ཏེ། ཟླུམ་པོའི་ཐད་ཀུའི་ཚད་སུམ་འགྱུར་ཁོར་ཡུག་ཏུ་འགྱུར་བ། ཟླུམ་པོ་ཐམས་ཅད་ཀྱི་ཡིན་པས། དཔག་ཚད་ས་ཡ་ཕྲག་སུམ་འབུམ་དང་། ཁྲི་སུམ་བརྒྱ་ལྔ་བཅུ་ཁོར་ཡུག་ཏུའོ། །གཉིས་པ་ལ། རི་གླིང་རྒྱ་མཚོའི་གནས་ཚུལ་སྤྱིར་བསྟན་པ་དང་།སེམས་ཅན་གྱི་གནས་ཀྱི་སྒོ་ནས་སོ་སོར་བཤད་པ་གཉིས་ཀྱི་དང་པོ་ནི། དེའི་སྟེང་དུ་ལས་ཀྱི་དབང་གིས་ཁམས་སྣ་ཚོགས་ཀྱི་སྙིང་པོ་ཅན་གྱི་སྤྲིན་ལས་ཆར་བབས་པ་ལས་ཀྱི་རླུང་གིས་ཀུན་ཏུ་བསྲུབས་པས་ཁམས་རབ་རྣམས་ལས་་་་་གསེར་གྱི་སའི་དཀྱིལ་འཁོར་གྱི་དབུས་སུ་རི་རབ་རིན་པོ་ཆེ་སྣ་བཞི་ལས་གྲུབ་པ་སྟེ། ཤར་དངུལ། ལྷོ་བཻ་ཌཱུརྱ། ནུབ་ཤེལ་དམར་པོ། བྱང་གསེར་ལས་གྲུབ་པ།གདགས་པར། ཤར་ཤེལ། ནུབ་དངུལ་དུ་བཤད་དོ། །དེའི་མཐུས་དེའི་ངོས་ཀྱི་ནམ་མཁའ་དང་རྒྱ་མཚོའང་དེའི་ཁ་དོག་དང་མཐུན་པར་སྣང་བར་བྱེད་པ།དཔངས་སུ་དཔག་ཚད་འབུམ་དྲུག་ཁྲི། རྒྱར་དཔག་ཚད་བརྒྱད་ཁྲིའོ། །ཁམས་འབྲིང་པོ་རྣམས་ལས་གསེར་གྱི་རི་རིམ་པ་བདུན་གྱི་གྲུ་བཞིར་ལྕགས་རི་ལྟར་བསྐོར་ནས་གནས་ཏེ།གཉའ་ཤིང་འཛིན་དང་།རྣམ་འདུད་དང་།རྟ་རྣ་དང་།ལྟ་ན་སྡུག་དང་། སེང་ལྡེང་ཅན་དང་། གཤོལ་མདའ་འཛིན་དང་། མུ་ཁྱུད་འཛིན་ཏེ། དེ་དག་གི་མིང་ནི། རྩེ་མོའི་རྣམ་པའི་བྱེ་བྲག་ལས་བལྟའོ། །ཞེས་396

གསུངས་ལ།ས་འགྲེལ་དུ།རྩེ་མོས་ཉི་མའི་ཤིང་རྟའི་གཉའ་ཤིང་འཛིན་ནུས་པ་དང་། རྩེ་མོ་དབུས་སུ་བཏུད་པ་དང་། རྟའི་རྣ་བ་འདྲ་བ་དང་། ལྟ་ན་སྡུག་པ་དང་། སེང་ལྡེང་གི་འདྲ་བ་དང་། ཤིང་རྟའི་གཤོལ་མདའ་ལྟ་བུ་བརྒྱ་ཡོད་པ་དང་། རྩེ་མོ་ཉི་མའི་དབྱིབས་འདྲ་བའོ། །ཟེར་རོ། །གདགས་པར། ཤིང་རྟའི་གཉའ་ཤིང་འདྲ་བས་གཉའ་ཤིང་འཛིན། གསེར་གྱི་སེང་ལྡེང་ཡོད་པས་སེང་ལྡེང་ཅན། སྨྱན་དུ་བཞིན་དམའ་བར་འདུད་པས་རྣམ་འདུད། ཤིང་རྟའི་མུ་ཁྱུད་འདྲ་བས་མུ་ཁྱུད་འཛིན་ཞེས་སོ།།མཛོད་དུ་ནི།དེ་ལ་ལྷུན་པོ་གཉའ་ཤིང་འཛིན། །གཤོལ་མདའ་འཛིན་དང་སེང་ལྡེང་ཅན། །དེ་བཞིན་བལྟ་ན་སྡུག་རི་དང་། །རྟ་རྣ་དང་ནི་རྣམ་འདུད་དང་། །མུ་ཁྱུད་འཛིན་རིའོ། །ཞེས་མི་མཐུན་པར་འབྱུང་ངོ་། །ཁམས་ངན་པ་རྣམས་ལས་རི་རབ་ཀྱི་བང་རིམ་བཞི་དང་།གླིང་བཞི་གླིང་ཕྲན་དང་ཁོར་ཡུག་གི་རི་རྣམས་གྲུབ་ལ། མུ་ཁྱུད་འཛིན་རིའི་ཕྱི་རོལ་ཆུ་གླིང་ན། གླིང་བཅུ་གཉིས་དང་། དེའི་ཕྱི་ན་ཁོར་ཡུག་གི་རི་ལྕགས་ལས་གྲུབ་པ་སྟེ། དེ་ཐམས་ཅད་ཆུ་ནང་དུ་དཔག་ཚད་བརྒྱད་ཁྲི་ནུབ་པ་སྟེ།གསེར་གྱི་ས་ལ་ཐུག་པའི་ཕྱིར་རོ། །རི་རབ་ལ་ཆུ་མཚམས་ཡན་ཆད་དཔག་ཚད་བརྒྱད་ཁྲི། གཞན་ལ་ཕྱེད་ཕྱེད་ཕྲི་བ་སྟེ། གཉའ་ཤིང་འཛིན་བཞི་ཁྲི་ནས་ཁོར་ཡུག་སུམ་བརྒྱ་དང་ཕྱེད་དང་བཅུ་གསུམ་གྱི་བར་རོ། །ཆུ་མཚམས་ཡན་ཆད་ཀྱི་དཔངས་སུ་གང་ཡོད་པ་དེ་ཉིད་རྔམས་སུའང་དེ་ཙམ་སྟེ། རྔམས་ནི།ཞེང་གི་རྒྱར་བཤད་དོ། །དེ་ནས་ནི། གླིང་རྣམས་ཡིན་ནོ་དེ་དག་གིའང་། །ཕྱི་རོལ་ན་ནི་ཁོར་ཡུག་སྟེ།།བདུན་ནི་གསེར་ཡིན་དེ་ལྕགས་སོ།།ལྷུན་པོ་རིན་ཆེན་བཞིའི་རང་བཞིན། །ཆུ་ཡི་ནང་དུ་བརྒྱད་ཁྲི་དག །ནུབ་བོ་དེ་བཞིན་སྟེང་དུ་ཡང་།།དཔག་ཚད་དག་ནི་བརྒྱད་ཁྲིའོ།།བརྒྱད་པོའི་འཕང་དུ་ཕྱེད་ཕྱེད་དབྲི།།397

དེ་དག་རྔམས་སུའང་འཕང་དང་མཉམ།།ཞེས་སོ།།གླིང་བཞི་ནི།ལྷོ་ན།འཛམ་བུ་གླིང་།ཤིང་རྟའི་དབྱིབས་ཏེ།གྲུ་གསུམ།བྱང་ཡངས་པ་།ལྷོ་ཕྲ་བ།དཔག་ཚད་དྲུག་སྟོང་ལྔ་བརྒྱ་པ་སར་བཤད། མཛོད་ལས། དྲུག་སྟོང་དང་ཕྱེད་དང་བཞི།མདོ་བཞི་ལས་བདུན་སྟོང་། ལ་ལར་ཁྲི་བཤད་དོ། །མཛོད་དུ། དེ་ལ་ནི། འཛམ་བུ་གླིང་སྟེ་ངོས་གསུམ་ལ། །སྟོང་ཕྲག་གཉིས་སོ་ཤིང་རྟའི་དབྱིབས། །གཅིག་ལ་དཔག་ཚད་ཕྱེད་དང་བཞི། །ཞེས་ཏེ། དེའི་དབུས་ན་གསེར་གྱི་ས་གཞི་ལ་བྱང་སེམས་ཀྱི་རྡོ་རྗེ་ལྟ་བུའི་ཏིང་ངེ་འཛིན་བསྐྱེད་པའི་གནས་རྡོ་རྗེའི་གདན་གྲུབ་སྟེ། ཏིང་ངེ་འཛིན་དེ་ནི། ལུས་དང་ས་ཕྱོགས་གཞན་གྱིས་བཟོད་མི་ནུས་སོ། །ཤར་ལུས་འཕགས་པོ་ཟླ་ཁམ།ངོས་གསུམ་པ།དཔག་ཚད་ཉིས་སྟོང་ཉིས་སྟོང་།གཅིག་ལ་སུམ་བརྒྱ་ལྔ་བཅུ་པ། ཐུང་ཤོས་ནང་དུ་བསྟན་པའོ། །ནུབ་བ་ལང་སྤྱོད་ཟླུམ་པོ། དབུས་སུ་དཔག་ཚད་སྟོང་ཕྲག་ཕྱེད་དང་གསུམ།མཐའ་སྐོར་དུ་བདུན་སྟོང་ལྔ་བརྒྱའོ། །བྱང་སྒྲ་མི་སྙན་གྲུ་བཞི། ངོས་རེ་ལ་སྟོང་ཕྲག་གཉིས་གཉིས་སོ།།སར།ཤར་ལ་བདུན་སྟོང་།མདོར།ཤར་བརྒྱད་སྟོང་།ནུབ་དགུ་སྟོང་།བྱང་ཁྲིར་བཤད་པ་ཡང་སྣང་ངོ་།།གླིང་གི་དབྱིབས་བཞིན་དེ་ན། གནས་པའི་མིའི་གདོང་དང་། བུད་མེད་ཀྱི་སྐྱེ་གནས་ཀྱི་དབྱིབས་དེ་བཞིན་ནོ། །བར་གྱི་གླིང་བརྒྱད་ནི། ཤར་ན་ལུས་དང་ལུས་འཕགས། བྱང་ན་སྒྲ་མི་སྙན་དང་སྒྲ་མི་སྙན་གྱི་ཟླ།ནུབ་ན་གཡོ་ལྡན་དང་ལམ་མཆོག་འགོ ལྷོ་ན་རྔ་ཡབ་དང་རྔ་ཡབ་གཞན་ཏེ།འདི་རྣམས་དབྱིབས།གླིང་གཙོ་བོ་དང་འདྲ་ལ།ཚད་དང་ངེས་ཚིག་བཤད་པ་ནི་མི་སྣང་ངོ་། །འདི་ནས་བྱང་དུ་རི་ནག་པོ། །དགུ་འདས་གངས་རིའོ་དེ་ནས་ནི། །སྤོས་ངད་ལྡན་པའི་ཚུ་རོལ་ན། །ཆུ་ཞེང་ལྔ་བཅུ་ཡོད་པའི་མཚོ། །ཞེས་པས་འདི་ནས་བྱང་ཕྱོགས་སུ་རི་ནག་པོ་གསུམ་ཚན་གསུམ་འདས་398

པ་ན། རིའི་རྒྱལ་པོ་གངས་རི། དེའི་བྱང་ན་རི་སྤོས་ཀྱི་ངད་ལྡན། དེའི་དཔག་ཚད་བཅུའི་ཚུ་རོལ་ན་མཚོ་མ་དྲོས་པ་ཆུ་ཞེང་དཔག་ཚད་ལྔ་བཅུ། མཐའ་སྐོར་དུ་ཉིས་བརྒྱ།དབྱིབས་གྲུ་བཞི་མཛེས་ཤིང་སྡུག་པ།ཆུ་བསིལ་ཞིང་སྦྲང་རྩི་ལྟ་བུས་གང་བ། སར། ཟབས་སུ་ཡང་དཔག་ཚད་ལྔ་བཅུ་པ། གསེར་གྱི་བྱེ་མ་གདལ་བ། ཆུ་ཡན་ལག་བརྒྱད་ལྡན་གྱིས་གང་བར་བཤད། མེ་ཏོག་ཨུཏྤལ་ལ་སོགས་པས་ཁེབས་པ་སྟེ། ཀླུ་མ་དྲོས་པའི་གནས་ཡིན་པས་སམ ལུང་ལས་འབྲས་ཁུའི་ཆུ་དྲོན་མོ་བླུགས་པ་གྲང་མོར་གྱུར་པས་མ་དྲོས་པ་ཞེས་བཤད་ལ།དེའི་གཡས་རོལ་ན་འཇིག་རྟེན་འཆགས་པའི་ཚེ་ཁམས་སྙིང་པོ་ཟོང་གི་་་་་་་་མཆོག་ནས་རླུང་གིས་བསྡུས་ནས་གྲུབ་པ། ཤིང་ཆེན་བཞིའི་ཡ་གྱལ་འཛམ་བུའི་གླིང་གི་ཤིང་ཐམས་ཅད་ཀྱི་མཆོག ཤིང་འཛམ་བུ། འབྲས་བུ་མངར་པོ་ཆགས་པ་ཞིག་གནས་ཏེ། དེའང་དེའི་འབྲས་བུའི་དབང་གིས་འདི་ལ་འཛམ་བུའི་གླིང་ཞེས་བྱའོ། །མཚོ་དེའི་ཕྱོགས་ཤར་ལྷོ་ནུབ་བྱང་ནས་རིམ་པ་བཞིན།གླང་པོ་ཆེ་དང་། ཁྱུ་མཆོག་དང་། རྟ་དང་། སེང་གེའི་ཁ་ནས་ཆུ་བོ་གངྒཱ་དང་།སིདྡྷ་དང་། པཀྵུ་དང་། ཤི་ཏ་སྟེ། བཞི་མཚོ་ལ་གཡས་བསྐོར་དུ་བྱས་ནས་ཆུ་ཀླུང་ལྔ་བརྒྱ་ལྔ་བརྒྱ་དང་ལྷན་ཅིག་ཕྱོགས་བཞིའི་རྒྱ་མཚོར་འགྲོའོ།།ཕལ་ཆེན་དུ། གླང་ཆེན་ལ་སོགས་པའི་ཁའི་སྒོ་དཔག་ཚད་ཙམ་ནས་འབབ་སྟེ། དངུལ།གསེར།བེེ་ཌཱུརྱ།རྡོ་རྗེའི་བྱེ་མ་རིམ་པ་བཞིན་འདོན་ཅིང་།མདོག་ཀྱང་དེ་དང་འདྲ་བས་མཚོ་ལ་གཡས་བསྐོར་ལན་བདུན་བདུན་བྱས་ནས་ཕྱོགས་བཞིར་་་འགྲོ་ལ། དེ་དག་གི་བར་གྱི་གླིང་ཡང་ལྷ་རྫས་ཀྱི་མེ་ཏོག་སྣ་ཚོགས་ཀྱིས་མཛེས་ཤིང་མཚོའི་གཞིའང་རིན་པོ་ཆེའི་ཕྱེ་མ་གདལ་ཞིང་སྣ་ཚོགས་ཀྱིས་མཛེས་པ།ངོས་རིན་པོ་ཆེ་བརྩེགས་པ་ལྟ་བུར་གནས་པར་གསུངས་ལ། དེར་རྫུ་འཕྲུལ་399

མེད་པའི་མི་ཡིས་བགྲོད་མི་ནུས་ཏེ།ལུང་ལས།གནོད་སྦྱིན་གཏུམ་པོ་མི་བཟད་གནས་པ་ཡིད་འོང་ཞིང་། །མེ་ཏོག་སྣ་ཚོགས་ཤིང་གིས་རྣམ་པར་མཛེས་བྱས་པ། །དེ་ལས་རྒྱ་མཚོ་དུག་ཅན་དག་ཏུ་འགྲོ་བ་ཡི། །ཆུ་བོ་ཆེན་པོ་འདི་དག་ཕྱོགས་བཞིར་འབབ། །གངྒཱ་སིནྟྲ་དེ་བཞིན་པཀྵུ་དང་། །སི་ཏ་དེ་ལ་རྫུ་འཕྲུལ་སྟོབས་ཐོབ་པ། །མ་གཏོགས་མི་རྣམས་ཀྱིས་ནི་མི་བགྲོད་པ། །དེར་ནི་ཐུབ་པ་དགེ་འདུན་བཅས་པ་བཞུགས། །ཞེས་སོ། །སར། གངས་རིའི་ཉེ་འཁོར་དུ་བཤད།གདགས་པར།རི་སྤོས་ཀྱི་ངད་ལྡན་གྱི་བྱང་དུ་དཔག་ཚད་ཉི་ཤུ་འདས་པ་ན། བྲག་གསེར་གྱི་བྱ་སྐྱིབས་ལྷ་མ་ཡིན་གྱི་ངོས་ཞེས་བྱ་བ། ཆུ་ཞེང་དཔག་ཚད་ལྔ་བཅུ། མཐའ་སྐོར་དུ་ཉིས་བརྒྱ། འཕང་དུ་ཕྱེད་དང་བཞི་པ། ཁོར་ཡུག་ན་གསེར་གྱི་བྲག་བྱ་སྐྱིབས་བརྒྱད་ཡོད་པ། ལམ་སྲིད་དུ་དཔག་ཚད་ཉི་ཤུ།ཞེང་དུ་ཕྱེད་དང་གཉིས་པ། ལྷ་མ་ཡིན་གྱི་ངོས་དེའི་བྱང་དུ་དཔག་ཚད་ཉི་ཤུ་ན། ཤིང་སཱ་ལའི་རྒྱལ་པོ་རབ་བརྟན་རྩ་བ་འདོམ་བཞི་བཅུ་རྩ་དགུ་ཐུར་དུ་ཟུག་པ། སཱ་ལའི་ཕྲེང་བ་བདུན་རིམ་གྱིས་བསྐོར་བའི་དང་པོ་འདོམ་བཅུ་གསུམ་ཐུར་དུ་ཟུག་པ། ཕྱི་མ་རྣམས་འདོམ་རེ་རེས་བྲི་བ། ཡལ་ག་རྣམས་ཕྱི་མ་ཕྱི་མ་ལ་རེག་པ། དེ་ལ་ལམ་སྔར་དང་འདྲ་བ། སཱ་ལའི་རྒྱལ་པོའི་ཤར་དཔག་ཚད་ཉི་ཤུ་ན་རྫིང་བུ་དལ་གྱིས་འབབ་ཅེས་བྱ་བ། ཆུ་ཞེང་དུ་དཔག་ཚད་ལྔ་བཅུ།མཐའ་སྐོར་དུ་ཉིས་བརྒྱ་པ།ཁོར་ཡུག་ན་རྫིང་བུ་བརྒྱད་སྟོང་གིས་བསྐོར་བ། ཐམས་ཅད་ཀྱང་ཆུ་བསིལ་བ་སྦྲང་རྩི་ལྟ་བུས་གང་བ།པདྨ་ཤིན་ཏུ་ཆེ་བས་ཁེབས་པ། དེའི་ལམ་སྔར་དང་འདྲའོ། །དེ་ཐམས་ཅད་གསེར་གྱི་བྱེ་མ་གདལ་ཞིང་ཙན་དན་གྱི་ཆུས་ཆག་ཆག་བཏབ་སོགས་སོ། །དེར་བརྒྱ་བྱིན་གྱིས་གཡུལ་ངོར་སྤྱོད་པའི་གླང་པོ་ཆེ་རབ་བརྟན་ཐལ་ཀུར། མགོ་བོ་སྔོ་ལ་དབུས་དམར་400

བ། སྲིད་དུ་དཔག་ཚད་ཕྱེད་དང་གསུམ།ཞེང་དུ་གཅིག འཕང་དུ་ཕྱེད་དང་གཉིས།མཐའ་སྐོར་དུ་བདུན་ཡོད་པའོ།།འཁོར་གླང་པོ་བརྒྱད་སྟོང་ཅན།སར།འདི་དང་རྫིང་བུ་འཁོར་ལྔ་བརྒྱར་བཤད།དེ་དགུན་ཟླ་བ་བཞིར་བྱ་སྐྱིབས་སུ་འདུག་ཅིང་།འཁོར་གྱིས་སྲུང་།དབྱར་ཟླ་བ་བཞིར་སཱ་ལའི་ཚལ་དུ་འགྲོ་བ་ན་རེས་ཐ་མལ་པ་དང་། རེས་ལྷའི་བུར་སྤྲུལ་ནས་གླང་ཆེན་མཆོག་ལ་ཞོན་ཏེ་རོལ་མོ་བྱེད་ཅིང་འགྲོ།དེར་གནས་པ་ན་འཁོར་རྣམས་ཀྱིས་ཁ་ནང་དུ་བལྟས་ནས་ཕྲེང་བདུན་རིམ་གྱིས་སྲུང་ལ། རྫིང་བུར་སྔར་བཞིན་འགྲོ་ཞིང་པདྨའི་རྩ་བ་ཟའོ། །གླིང་འདིའི་བྱང་གི་འགྲམ་ན། རྒྱ་མཚོའི་འགྲམ་གྱི་ཤིང་ཐམས་ཅད་ཀྱི་མཆོག ཤིང་ཤལ་མ་ལིའི་རྩེ་མོ་མཐོ་བ་ལ་མཁའ་ལྡིང་སྐྱེ་གནས་བཞི་ཡོད་དོ། །གླིང་འདིའི་ཉེ་འཁོར་ན། འཁོར་ལོས་བསྒྱུར་བའི་ལམ་གསེར་གྱི་རང་བཞིན་ཅན་ཡོད་དེ། རྒྱལ་ཆེན་རིས་བཞི་པའི་པུས་མོ་ནུབ་ཙམ་གྱི་རྒྱ་མཚོར་ནུབ་ཅིང་། འཁོར་ལོས་བསྒྱུར་བ་བྱུང་ན། ཆུ་དེ་ཙམ་ཞིག་སྐམ་མོ། །གདགས་པར། ལམ་ཚད་དཔག་ཚད་གཅིག་དང་། ཆུ་དཔག་ཚད་གཉིས་སྐམ་པར་གསུངས་སོ། །གཞན་ཡང་། འཆག་པ་ན་རྒྱུ་དང་། སྙིང་པོ་དང་། ཟོང་མཆོག་ལས་ཀྱི་རླུང་གིས་བྱང་ཕྱོགས་སུ་བསྡུས་ནས་གྲུབ་པས་བྱང་ན་ཤིང་དང་རྩྭ་་་མང་ལ། ཆར་བབས་པ་ནས་སྣག་ཆེ་བ་ཐུར་དུ་གཤོང་ལ་ལྕགས་ཟངས་ལ་སོགས་པ་ཡོད་པ་དེར་བསྡད་པས་མཐོ་དམན་ཅན་ནོ། །རླུང་དང་ཁམས་ཆེ་ཆུང་གིས་བསྡུས་པས་རི་མཐོ་དམན་ཅན་ནམ། སྔར་དང་འདྲ་བའོ། །ཀླུ་མང་ཞིང་ས་སྣག་ཆེ་བས་རྩྭ་ཤིང་མང་། ལྕགས་སོགས་ཀྱི་གཞི་ཆེ་ཞིང་། འོག་ན་ཉི་ཚེ་བའི་དམྱལ་བ་ཡོད་ན་ཉུང་། འབྱུང་བའི་མཐུ་ཆེ་ན་ཤིང་དང་ལོ་མ་ཆེ། རོ་ཁམས་ཤས་ཆེ་ན་འབྲས་བུ་ཡོད།དེ་གཉིས་མེས་མ་ཚིག་ན་དྲི་རོ་ཞིམ་མོ།།གླིང་401

རྣམས་སུ་ཆར་འབབ་པའི་རྒྱུ་བརྒྱད་དེ། ཀླུ་གནོད་སྦྱིན་གྲུལ་བུམ་ལྷ་མི་རྣམས་ཀྱི་མཐུ་དང་།རྫུ་འཕྲུལ་དང་།ཆོས་ཉིད་དང་།བདེན་པས་བསྐུལ་བས་འབབ་པ་རྣམས་སོ། །དབྱར་སོས་ཀླུ་རྣམས་བག་མ་གཏོང་ལེན་དང་། དགའ་སྟོན་ལ་དགའ་བས་འགྲོ་བས་ཆར་འབབ། ཕྱོགས་གཉིས་ནས་རླུང་ཆེན་པོ་ལངས་ཏེ་ཆུ་གཅིག་ཏུ་བསྡུས་པས་དང་། མི་མ་ཡིན་འཁྲུགས་པ་ལས་ཆུ་ཐོག་དང་།ཕྱོགས་གཉིས་ནས་རླུང་ཤིན་ཏུ་བསིལ་བ་ལངས་ནས་ཆུ་གཅིག་ཏུ་བསྡུས་ཏེ་སའི་ཁམས་ཀྱིས་སྲ་བར་བྱས་ནས་རླུང་གིས་ཕབ་པས། ཁ་བ་དང་། སེར་བ་དང་། ཕྱོགས་གཉིས་ནས་རླུང་ཚ་བ་ལངས་ཏེ་ཐུག་པ་ལས་གློག་དང་། ཕྱོགས་གཉིས་ནས་རླུང་ཆེན་པོ་ལངས་ཏེ་དེ་དག་བརྡབས་པ་ལས་འབྲུག་དང་། འོག་ནས་མེ་འབར་ཏེ་དེས་རླུང་གཡོས་ནས་ཆུ་ལུད་པས་ཕྲུ་ལུད་པ་འབྱུང་ངོ་། །བསྐལ་པ་དང་པོའི་མི་བསོད་ནམས་ཆེ་བས་སྤྲིན་རྣམས་དཔག་ཚད་ཕྱེད་་་་་དང་གཉིས་ནས་ཆར་འབེབས།དེ་ནས་དཔག་ཚད་གཅིག་དང་།བཞི་ཆ་དང་།དཔག་ཚད་གཅིག་དང་།དཔག་ཚད་བཞི་གསུམ་དང་།དཔག་ཚད་ཕྱེད་དང་།རྒྱང་གྲགས་གཅིག་དང་། རྒྱང་གྲགས་བཞི་ཆ་ནས་སོ། །རྒྱུ་བརྒྱད་ཀྱིས་ཆར་མི་འབབ་སྟེ། མེའི་ཁམས་འཕགས་ནས་བསྐམས་པ་དང་། རླུང་དྲག་པོས་དགོན་པ་སྟོང་པར་འདོར་བ་དང་། སྒྲ་གཅན་གྱི་ལག་པས་བླངས་ནས་རྒྱ་མཚོར་འདོར་བ་དང་། ཆར་འབེབས་པའི་ལྷའི་བུ་བག་མེད་པར་གྱུར་པ་དང་། མི་ཆོས་མིན་སྤྱོད་པ་དང་།རྫུ་འཕྲུལ་གྱིས་དང་།ཆོས་ཉིད་ཀྱིས་དང་།བདེན་པས་བསྐུལ།་བས་མི་འབབ་པ་རྣམས་སོ། །ས་གཡོ་བའི་རྒྱུ་བརྒྱད་དེ། ནམ་མཁའ་ལ་རླུང་ལངས་པས་ཆུ་འཁྲུགས་ནས་དང་། རྫུ་འཕྲུལ་ཅན་གྱིས་ས་ཆུང་ལ་ཆུ་ཆེ་བར་འདུས་ཏེ་བསྐྱེད་པ་དང་།བྱང་སེམས་ལྷུམས་སུ་འཇུག་པ་དང་།བལྟམས་410་2

པ་དང་།བྱང་ཆུབ་པ་དང་།ཆོས་འཁོར་བསྐོར་བ་དང་།སྐུ་ཚེ་བཏང་བ་དང་།མྱ་ངན་ལས་འདས་པ་ན། ཀླུ་དབང་ཆེ་བ་རྣམས་མཆོད་པའི་ཕྱིར་སྟེང་དུ་འོངས་པ་ན་ཆུ་འཁྲུགས་ནས་གཡོ་བའོ། །ནང་གི་རྒྱ་མཚོ་ནི། གསེར་གྱི་རི་བདུན་གྱི་ནང་གི་མཚོ་སྟེ། བསིལ་དང་ཞིམ་དང་ཡང་དང་འཇམ། །དང་བ་དང་ནི་དྲི་མ་མེད། །འཐུངས་ན་ལྟོ་ལ་མི་གནོད་དང་། །མགྲིན་པ་ལ་ནི་མི་གནོད་པའོ།།ཞེས་པའི་ཡན་ལག་བརྒྱད་ལྡན་གྱི་ཆུས་གང་བ།མདོག་སྔོ་བ།མེ་ཏོག་དང་སྨན་སྣ་ཚོགས་ཀྱིས་གང་བ། དགའ་བོ་ཉེ་དགའ་རྟས་དགའ་དང་། །བཏང་བཟུང་དང་ནི་གཟི་ཅན་དང་། །ཡུལ་འཁོར་སྲུང་དང་ནག་པོ་ཆེ། །ཨེ་ལའི་འདབ་མ་ཕྱི་མ་ཡིན།།ཞེས་པའི་ཀླུ་བརྒྱད་པོ་གནས་པ་སྟེ། རི་རབ་དང་།གཉའ་ཤིང་འཛིན་སྒྱ་བར་གྱི་རོལ་མཚོའི་ཁ་ཚོན་དུ་དཔག་ཚད་བརྒྱད་ཁྲི།ངོས་ལ་གཉའ་ཤིང་འཛིན་གྱི་འགྲམ་ནས་བགྲང་ན་སུམ་འགྱུར་ཏེ། དཔག་ཚད་ཉིས་འབུམ་བཞི་ཁྲི། མཐའ་སྐོར་དུ་དེ་བཞི་འགྱུར་རོ། །གཞན་རྣམས་ཀྱི་ཁ་ཚོན་གྱི་ཚད་ལ་ཕྱེད་ཕྱེད་དབྲི་ཞིང་། མཐའ་སྐོར་ནི། དཔག་ལ་ཤེས་པར་བྱའོ།།དེ་དག་རྨོས་ཀྱི་རོལ་དང་འདྲ་བས་རོལ་མཚོ།ཁ་ཅིག ཀླུ་བརྒྱད་རྩེ་ཞིང་རོལ་བས་ཟེར་རོ། །དེ་དག་བར་བདུན་རོལ་མཚོ་ཡིན། །དང་པོ་སྟོང་ཕྲག་བརྒྱད་ཅུའོ།།དེ་ནི་ནང་གི་རྒྱ་མཚོ་ཡིན།།དེ་ཡི་ངོས་ལ་གསུམ་འགྱུར་རོ།།རོལ་མཚོ་གཞན་ནི་ཕྱེད་ཕྱེད་དབྲི། །ཞེས་སོ། །ཕྱིའི་རྒྱ་མཚོ་ཕྱོགས་ཀྱི་བྱེ་བྲག་གིས་རྣམ་པ་བཞི་ནི། དེར་གནས་པའི་སེམས་ཅན་གྱི་དགེ་བ་དང་མི་དགེ་བའི་རྒྱུས་ཚྭ་སྒོའི་ཆུས་གང་སྟེ། དེ་ནི་ལན་ཚུའི་རི་ཞུ་བས་སམ། ལུས་ཀྱི་དྲི་མའམ་འདབ་མ་སོགས་རུལ་བ་ལས་བྱུང་བའོ། །རི་རབ་དང་གསེར་གྱི་རི་བདུན་གྱི་ཁམས་ལྷག་མ་རིན་པོ་ཆེ་དང་། ཀླུའི་རིན་པོ་ཆེས་གང་བ་ཀླུ་གཙང་སྦྲ་ཅན་403

ཡོད་པས་ཤི་བའི་རོ་དང་ལྷན་ཅིག་མི་གནས་པ། དུས་རླབས་ཆེ་ཆུང་དུས་ལས་མི་འདའ་བར་འབྱུང་བ་སྟེ། དེའི་ཁ་ཚོན་ལ་དཔག་ཚད་འབུམ་ཕྲག་གསུམ་དང་། ཉི་ཁྲི་ཉིས་སྟོང་སྟེ། ལྷག་མ་ཕྱི་ཡི་མཚོ་ཆེན་ཡིན། །འབུམ་ཕྲག་གསུམ་དང་སྟོང་ཕྲག་ནི།།ཉི་ཤུ་གཉིས་སོ།།ཞེས་སོ།།དེར་འཛམ་བུ་གླིང་གི་ཆུ་ཀླུང་ཐམས་ཅད་དང་། ཆར་གྱི་རྒྱུན་ཤིང་རྟའི་སྲོག་ཤིང་ཙམ་བབས་ཀྱང་དེར་གནས་པའི་སྲོག་ཆགས་ཀྱི་ལོངས་སྤྱོད་པའི་ལྷག་མ་རླུང་དང་ཉི་ཚན་གྱིས་་་་བསྐ་མས་པས་འཕེལ་འགྲིབ་མེད་པར་གདགས་པར་བཤད་ལ། མདོ་ལས་ནི།དམྱལ་མེས་སྐེམ་པ་དང་། ཀླུ་ཡིས་ཆར་ཕབ་པས་རྒྱ་མཚོ་སྲིད་རྩེ་ལས་འདའ་བར་འགྱུར་བ་ལ།རིན་ཆེན་ཉི་མའི་སྙིང་པོས་འོ་མ་དང་ཞོར་བྱེད། རིན་པོ་ཆེ་རླན་དང་བྲལ་བས་མར་གྱི་ཉིང་ཁུར་བྱེད། རིན་ཆེན་མེ་འོད་ཀྱིས་མེར་བྱེད།རིན་པོ་ཆེ་མ་ལུས་པའི་མཐར་ཐུག་པས་ཅིའང་མི་སྣང་བར་བྱེད་པར་བཤད་ལ། ཁ་ཅིག རྒྱ་མཚོའི་ཆུ་ཉིད་འཁོར་བར་འདོད་དོ། །དེ་ལྟར་ན། དཔག་ཚད་སྟོང་ཉིས་བརྒྱ་ལྔ་བཅུ་རྩ་ཕྱེད་དང་བརྒྱད་རེ། ཆུ་དང་གསེར་གྱི་དཀྱིལ་འཁོར་གྱི་ཕྱོགས་རེར་ལྷག་གོ །ཞེ་ན། ལྕགས་རིས་སྟེང་གི་ས་བསྐོར་བ་ཡིན་གྱི། དེ་གཉིས་ལ་མ་ཡིན་པའི་ཕྱིར། དེའི་ཕྱི་རུ་དེ་གཉིས་སྔར་ཙམ་ལྷག་ཟེར་རོ། །ཁ་ཅིག རྔམས་སུ་འཕང་དང་མཉམ་ཞེས་པ།ཆུ་མཚམས་ཡན་ཆད་ཡིན་གྱི།རི་ནི།ཟང་ཡག་མིན་གྱི། རྩ་བ་ཅུང་ཟད་སྦོམ་པས་ལྷག་པའི་ཆ་དེ་དང་དེ་གསེར་དང་མཉམ་པར་འགྱུར། ཟེར་རོ། །རི་རབ་ཀྱི་བང་རིམ་བཞི་འོག་ནས་རིམ་པ་ལྟར་དཔག་ཚད་ཁྲི་དྲུག་སྟོང་དང་། བརྒྱད་སྟོང་དང་། བཞི་སྟོང་དང་། ཉིས་སྟོང་ཕྱིར་འཕགས་པ། གོང་འོག་གི་བར་ཐག་ཁྲི་ཕྲག་རེ་སྟེ། འདི་ལ་བང་རིམ་བཞི་ཡོད་དེ། །བར་གྱི་ཐག་ནི་སྟོང་ཕྲག་བཅུ། །སྟོང་ཕྲག་དག་ནི་བཅུ་དྲུག་7104

དང་། །བརྒྱད་དང་བཞི་དང་གཉིས་འཕགས་སོ།།ཞེས་སོ།།གདགས་པར།དེ་དག་རིན་ཆེན་སྣ་བཞི་ལས་གྲུབ་པར་བཤད་དོ། །གཉིས་པ་ལ། ལྷ་དང་། ལྷ་མིན་དང་། ངན་འགྲོའི་གནས་གཞན་གསུམ་ལས། དང་པོ་ནི། མཛོད་ལྟར་ན།བང་རིམ་བཞི་པའམ། ས་དང་གདགས་པ་ལྟར་ན། གཉའ་ཤིང་འཛིན་གྱི་སྟེང་ན་རྒྱལ་ཆེན་རིས་བཞིའི་ཕོ་བྲང་སྟེ། ཤར་ན་ཡུལ་འཁོར་སྲུང་གི་ཕོ་བྲང་ཡུལ་འཁོར་སྲུང་།ལྷོ་ན་འཕགས་སྐྱེས་པོའི་ཕོ་བྲང་འཕགས་པར་སྐྱེས།ནུབ་ན་མིག་མི་བཟང་གི་ཕོ་བྲང་སྣ་ཚོགས་གཟུགས། བྱང་ན་རྣམ་ཐོས་བུའི་ཕོ་བྲང་ལྕང་ལོ་ཅན། ཐམས་ཅད་ངོས་ལ་ཉིས་བརྒྱ་ལྔ་བཅུ།མཐའ་སྐོར་དུ་སྟོང་།གསེར་གྱི་ར་བ་དཔག་ཚད་ཕྱེད་པས་བསྐོར་བ།རྩིག་སྐྱབས་རིན་ཆེན་བཞི་ལས་གྲུབ་པ།མདའ་ཡབ་དང་ཟམ་པ་རྒྱུད་མ་བཞི་དང་ལྡན་པ། དེའི་ལམ་སྲང་ཆུར་ཉིས་བརྒྱ་ལྔ་བཅུ། ཞེང་དུ་ཕྱེད་དང་གཉིས་པ། དེའི་གཡས་གཡོན་གཉིས་ན་རྫིང་བུ་སྦྲང་རྩི་ལྟ་བུས་གང་བ་ལ་མེ་ཏོག་སྣ་ཚོགས་བྱ་སྐད་སྙན་པ་སྣ་་་་་་ཚོགས་ཅན་ནོ། །རིས་ནི། དེའི་སྡེར་གཏོགས་པའི་ལྷ་སྟེ། དེ་ནི་ཤིན་ཏུ་མང་སྟེ།བང་རིམ་བཞི་ལ། ལག་ན་ཡོལ་གོ་ཐོགས་པ་དང་། ཁྲག་ཐོགས་པ་དང་། རྟག་མྱོས་དང་། ཕྲེང་ཐོགས་རྣམས་གནས་ལ། མཛོད་ལྟར་ན། དེ་ལ་ལག་ན་གཞོང་ཐོགས་དང་།།ཕྲེང་ཐོགས་དང་ནི་རྟག་མྱོས་དང་།།རྒྱལ་ཆེན་བཞི་ཡི་ལྷ་རྣམས་གནས། །རི་བོ་བདུན་པོ་དག་ལ་ཡང་། །ཞེས་ཏེ། གསེར་གྱི་རི་བདུན་ལ་དེའི་སྡེར་གཏོགས་པའི་ལྷའི་ཕོ་བྲང་ཡོད་ཅིང་། གླིང་རྣམས་ནའང་རིའི་ལྷ་དང་ཤིང་གི་ལྷ་ལ་སོགས་པ་ཡོད་དོ། །སུམ་ཅུ་རྩ་གསུམ་གྱི་གནས་གཞན་ནི་རི་རབ་ཀྱི་རྩེ་ནས་ཏེ། རིའི་ངོས་ལ་དཔག་ཚད་བརྒྱད་ཁྲིའོ། །ཁ་ཅིག མཐའ་སྐོར་ལ་བརྒྱད་ཁྲི་ཡིན་གྱི། ངོས་ལ་ཉི་ཁྲིའོ། །ཞེའོ། །དེའི་སྟེང་གི་གྲྭ་བཞི་ན་རྩེ་མོའམ།405

ལྕོག་བཞི་སྟེ།ཆུ་ཞེང་དུ་དཔག་ཚད་བརྒྱ་ཉི་ཤུ་་རྩ་ལྔ།མཐའ་སྐོར་དུ་ཁྲི།གསེར་གྱི་ར་བས་བསྐོར་བ། འཕང་དུ་དཔག་ཚད་ཕྱེད་དང་གཉིས། གདགས་པར་ཕྱེད་དང་བཞི་ཞེས་སོ། །སར་ནི། རི་རབ་དེའི་སྟེང་ན་ལྷའི་ཕོ་བྲང་གནས་པའི་ཚད་ནི། ཆུ་ཞེང་དུ་དཔག་ཚད་ཁྲི་ཁྲི་ཡོད་དོ། །གཞན་དག་ན་ནི། ལྷ་དེ་དག་གི་གྲོང་དང་།གྲོང་རྡལ་དང་།ལྗོངས་རྣམས་ཡོ།ད་དོ།།ཞེས་སོ།།གྲོང་ཁྱེར་དེ་ལ་སྒོ་སྟོང་དུ་གཅིག་གིས་མ་ཚང་བ། སྒོའི་འཕང་དུ་དཔག་ཚད་ཕྱེད་དང་གསུམ།ཞེང་དུ་ཕྱེད་དང་གཉིས་པ། སྦོ་རེ་རེ་ལ་རིན་ཆེན་བཞིའི་སྐར་མའི་གཟུགས་དང་ཟླ་ཕྱེད་ལ་སོགས་པས་བརྒྱན་པ། སྲུང་མ་གོ་མཚོན་ཐོགས་པ་ལྔ་བརྒྱ་ལྔ་བརྒྱ་དང་བཅས་པའོ། །ལམ་སྲིད་དུ་དང།ག་ཚད་ཉིས་སྟོང་ལྔ་བརྒྱ། ཞེང་དུ་བཅུ་གཉིས་པ་དེའི་པོ།ཡས་གཡོ།ན་ན་རྫིང་བུ་རེ་རེ་ལ་ཐེམ་སྐས་ལན་གན་དང་བཅས་པ། ས་གཞི་ཚོན་སྣ་བརྒྱ་རྩ་གཅིག་གིས་བཀྲ་བ། ངོས་བལ་ལྟར་འཇམ་ཞིང་མནན་ན་ནེམ་ཞེས་བྱེད་ཅིང་། བཏེག་ན་སྤར་ཞེས་བྱེད་པའོ། །དེའི་དབུས་ན་བརྒྱ་བྱིན་གྱི་ཁང་བཟང་རྣམ་པར་རྒྱལ་བྱེད་ཅེས་བྱ་བ། ཆུ་ཞེང་དུ་དཔག་ཚད་ཉིས་་བརྒྱ་ལྔ་བཅུ། མཐའ་སྐོ་ར་དུ་སྟོ་ང་ཡོད་པ། ལྷའི་གྲོང་ལས་དཔག་ཚད་ཕྱེད་དང་ལྔས་གྱེན་དུ་འཕགས་པ།རྨང་རྟེན་ཀ་བ་བཞི་བཅུ།ཐེམ་སྐས། དེ་ཐམས་ཅད་རིན་ཆེན་སྣ་བཞི་ལས་བྱས་པའོ། །དེ་ལ་བ་གམ་བརྒྱ་རྩ་གཅིག་གམ། རེ་རེ་ལ་ཡང་ཁང་བརྩེགས་ས་ནས་བརྒྱ། གདགས་པར་བདུན་བདུན་བཤད། ཁང་བརྩེགས་རེ་རེ་ལ་ཁང་མིག་བདུན་བདུན། དེ་རེ་རེ་ལ་ལྷ་མོ་བདུན་བདུན། དེ་རེ་རེ་ལ་གཡོག་མོ་བདུན་བདུན། དེ་རེ་རེ་ལ་སིལ་སྙན་བདུན་བདུན་ནོ། །རྣམ་རྒྱལ་གྱི་ནང་ན་རྫིང་བུ་གྲུ་བཞི། མཐའ་སྐོར་དུ་ཉིས་བརྒྱ་ཐམ་པ།ཐེམ་སྐས་བཞི་དང་ལྡན་པའོ།།ལྷའི་ལོངས་སྤྱོད་ཐམས་ཅད་དང་406

ལྡན་པ་ཞིག་ཡོད། འདི་ནི་གྲོང་གི་དགའ་བ་ཡིན་ནོ། །གྲོང་ཁྱེར་ནས་དཔག་ཚད་ཉི་ཤུའི་ཕྱི་ན།ལྷ་རྣམས་ཀྱི་རྩེ་བའི་ས་སྐྱེད་མོས་ཚལ་བཞི་སྟེ།ཤར་ན་ཤིང་རྟ་སྣ་ཚོགས་ཅན། འདོད་པའི་ཡོན་ཏན་སྣ་ཚོགས་ཡོད་པས་དེ་སྐད་བྱའོ། །ལྷོ་ན་དེར་རྩེས་པས་ལྷ་རྣམས་ལུས་སེམས་རྩུབ་པར་འགྱུར་བས་རྩུབ་འགྱུར་གྱི་ཚལ་དང་།ནུབ་ན་དེར་འཆོལ་བར་འདྲེས་ཏེ་རྩེ་བས་འདྲེས་པའི་ཚལ་དང་།བྱང་ན་དེར་རྩེས་པས་ཡིད་རབ་ཏུ་དགའ་ཞིང་བདེ་བར་འགྱུར་བས་དགའ་བའི་ཚལ་ལོ། །དེ་དག་ནས་དཔག་ཚད་ཉི་ཤུ་ན། ས་གཞི་བཟང་པོ་སྣ་ཚོགས།་དང་། རྩུབ་པ་དང་། འདྲེས་པ་དང་། དགའ་བ་ཞེས་བྱ་བ་བཞི། དེ་རྣམས་རྒྱ་ཚད་རྣམ་རྒྱལ་དང་མཚུངས་པ། གསེར་གྱི་ར་བ་འཕང་དུ་དཔག་ཚད་གཅིག་ཡོད་པས་བསྐོར་བ། རྩིག་སྐྱབས་དང་། མདའ་ཡབ་དང་། ཟམ་རྒྱུད་རིན་ཆེན་སྣ་བཞི་ལས་བྱས་པ་ནང་ན་རྣམ་རྒྱལ་ནང་གི་རྫིང་བུ་ལྟ་བུའི་རྫིང་བུའོ། །དེ་དག་གི་ལམ་ཆུར་དཔག་ཚད་ཉི་ཤུ། ཞེང་དུ་དཔག་ཚད་ཕྱེད་དང་གཉིས་པ།གཡས་གཡོན་ན་རྫིང་བུ་དང་འདོད་ཡོན་སྣ་ཚོགས་དང་བཅས་པའོ ས་སྡེ་ལྟར་ན།བྱང་ཤར།གདགས་པ་ལྟར་ན།ཤར་ལྷོ།མཛོད་ལྟར་ན།ལྷོ་ནུབ་ན་ཆོས་བཟང་ལྷའི་མདུན་ས་ཡོད་དེ།དེ་ནི་དབྱིབས་གྲུ་གསུམ། ངོས་རེ་ལ་སུམ་བརྒྱ།མཐའ་སྐོར་ལ་དགུ་བརྒྱ། གྱེན་དུ་གྲོང་ལས་དཔག་ཚད་ཕྱེད་དང་བཞིས་འཕགས་པ། ས་གཞི་དང་ཡང་ཐོག་སོགས་དང་། ཁྱམས་དགུ་པོ་རྣམས་ཤེལ་ལས་བྱས་པ། ཁྱམས་རེ་རེ་ལ་ཀ་བ་བཅུ་དྲུག་གིས་བརྟེན་པ། དབུས་བེེ་ཌཱུརྱའི་ཀ་བ་ཟུར་བརྒྱད་པ། རྩེ་མོ་སྐྲ་རྩེ་ཙམ་གྱིས་གདུང་ལ་མི་རེག་པ། དེའི་རྩར་གསེར་གྱི་ཁྲི་བཟང་པོ་ལ་བརྒྱ་བྱིན་བཞུགས་ཏེ།ལྷ་མིའི་དོན་དང་ཆོས་སེམས།གྲོང་ཁྱེར་དེ་ལ་ཟབས་དང་རྒྱར་དཔག་ཚད་གཅིག་པའི་འོབས་ཆུ་སྦྲང་རྩི་ལྟ་407

བུས་གང་བ།མེ་ཏོག་སྣ་ཚོགས་ཅན་རིམ་པ་བདུན་གྱིས་བསྐོར་བ།ས་ལྟར་ན།མདུན་ས་དང་ཉེ་བའམ། གདགས་པ་ལྟར་ན། ཤིང་ཡོངས་འདུ་དང་ཉེ་བ་ན་ཨར་མོ་ནི་ག་ལྟ་བུའི་རྡོ་ལེབ་སྟེ། དེ་ལ་སར། ལྭ་བ་དཀར་པོའི་རྡོ་ལེབ་ཅེས་འབྱུང་། ལུང་འགྲེལ་དུ། ཨར་མོ་ནི་ག་ནི། ཐགས་མ་ཁྲ་བོ་ཞེས་བཤད་དེ། རྡོ་ལེབ་དཀར་པོ་བཟང་ཞིང་ལྟ་ན་སྡུག་པ། ཆུ་ཞེང་དུ་དཔག་ཚད་ལྔ་བཅུ།མཐའ་སྐོར་དུ་ཉིས་བརྒྱ། འཕང་དུ་དཔག་ཚད་ཕྱེད་དང་དྲུག་དང་བཅོ་བརྒྱད་ཆ་གཅིག་ཡོད་པ། ཚོན་སྣ་བརྒྱ་རྩ་གཅིག་གིས་བཀྲ་བ། དེར་བརྒྱ་བྱིན་འཁོར་བཅས་དབྱར་ཟླ་བ་བཞིར་གནས་སོ། །སྐྱེད་མོས་ཚལ་དུ་སྤྱོད་པའི་གླང་པོ་ས་སྲུང་གི་བུ་ནི། མཚན་ཉིད། འཁོར་དང་སྤྲུལ་པ་སྔར་དང་འདྲ་བས་འགྲོ་བ་མི་མངོན་པའི་མགྱོགས་པ། སྐྱེད་མོས་ཚལ་དུ་ཕྱིན་ནས་སྤྲུལ་པ་དེ་བཏང་ནས། རང་ལྷར་སྤྲུལ་ཏེ་འདོད་ཡོན་སྤྱོད་དོ། །གྲོང་ཁྱེར་དེའི་ཕྱོགས་བཞི་ན་སྲང་བཟང་པོ་བཞི་དང་། སྒོ་ན་གནོད་སྦྱིན་གཟུགས་སྣ་ཚོགས་བཀོད་པ་ཅན་གནས་ཤིང་། ས་གཞི་ཐམས་ཅད་ལ་མེ་ཏོག་མན་དཱ་ར་བ་མིའི་པུས་མོ་ནུབ་ཙམ་དུ་རླུང་གིས་རྙིང་པ་འཐོར། གསར་པ་འགྲེམ་པར་བྱེད་དོ། །རྣམ་རྒྱལ་ཁང་བཟང་གི་སྟེང་ན་རྔ་བོ་ཆེ་ཆོས་ཀྱི་སྒྲ་དབྱངས་ཞེས་པ། བསྟན་མེད་གཟུགས་མེད་མ་བརྡུངས་པར་སྒྲ་འབྱུང་བ། ལྷ་འདོད་ཡོན་ལ་ཡེངས་ན་ཆོས་ལ་བསྐུལ་ཞིང་ལྷ་མིན་གྱིས་དེད་ན་དབུགས་འབྱིན་པའི་སྒྲ་འབྱུང་བར་་་་་་་་བཤད་དོ། །ཁོར་ཡུག་གི་ལྕགས་རིས་གླིང་བཞི་འཁོར་ལོ་བཞིན་དུ་བསྐོར་བའམ། དེ་ན་གསེར་གྱི་འཁོར་ལོ་ཡོད་པས་དེ་སྐད་བརྗོད་ལ། དེ་ལ་གནོད་སྦྱིན་གོས་སྔོན་ཅན་གནས་སོ།།ལྷུན་པོའི་སྟེང་ན་སུམ་ཅུ་གསུམ།།དེ་ཡི་ངོས་ལ་བརྒྱད་ཁྲིའོ། །ཕྱོགས་མཚམས་བརྩེགས་པ་བཞི་ལ་ནི། །ལག་ན་རྡོ་རྗེ་གནས་408

དབུས་ན།།གྲོང་ཁྱེར་ལྟ་ན་སྡུག་ཅེས་པ།།ངོས་ལ་ཉིས་སྟོང་ལྔ་བརྒྱ་པ།།དཔག་ཚད་ཕྱེད་དང་གཉིས་གསེར་གྱི། །རང་བཞིན་གཞི་བཀྲ་མཉེན་པ་ཡོད། །དེ་ན་རྣམ་པར་རྒྱལ་བྱེད་དེ། །ངོས་ལ་ཉིས་བརྒྱ་ལྔ་བཅུ་འོ། །ཕྱི་རོལ་ཤིང་རྟ་སྣ་ཚོགས་དང་། །རྩུབ་འགྱུར་འདྲེས་ཚལ་དགའ་བས་བརྒྱན། །དེ་དག་གི་ནི་ཕྱོགས་བཞི་ན། །ཉི་ཤུས་བཅད་ན་ས་གཞི་བཟང་། །བྱང་ཤར་མཚམས་ན་ཡོངས་འདུ་སྟེ།།ལྷོ་ནུབ་མཚམས་ན་ཆོས་བཟང་ངོ་།།ཞེས་སོ།།འོག་གཞི་ལ་མ་བརྟེན་པ་ནམ་མཁའ་ལ་གཞལ་མེད་ཁང་གནས་པ་ནི། ཉི་ཟླ་གཟའ་སྐར་ནས་འོག་མིན་གྱི་བར་ཐམས་ཅད་ཀྱི་སྤྱིར་བསྟན་ཏེ། དེ་ལ་སེམས་ཅན་ཐུན་མོང་གི་ལས་ལས་ཉི་ཟླ་སྐར་མ་འཕུལ་བར་བྱེད་པའི་རླུང་གིས་འཁོར་བར་བྱེད་དེ།དཔག་ཚད་བཞི་ཁྲི་ནས་སོ། །ཟླ་བའི་དཀྱིལ་འཁོར་ཆུ་ཤེལ་ལས་གྲུབ་པ། ཐད་ཀུར་དཔག་ཚད་ལྔ་བཅུ་པ། ཉི་མའི་ནི། མེ་ཤེལ་ལས་གྲུབ་པ། དཔག་ཚད་ལྔ་བཅུ་རྩ་གཅིགགཉིས་ཀུའི་མཐའ་སྐོར་དུ་སུམ་འགྱུར།དཔངས་ལ་དཔག་ཚད་ཕྱེད་དང་དྲུག་དང་བཅོ་བརྒྱད་ཆ་གཅིག་ཡོད་ལ། གསེར་གྱི་ར་བ་དཔག་ཚད་ཕྱེད་པས་བསྐོར་བ།ལམ་སྲང་དཔག་ཚད་ལྔ་བཅུ་པ།ཞེང་དུ་ཕྱེད་དང་གཉིས་པ། དེའི་གཡས་གཡོན་ན་རྫིང་བུ་དང་ཐེམ་སྐས་ལ་སོགས་པ་གཞན་དང་འདྲའོ། །ཟླ་བ་ནི། ཆེས་མགྱོགས་ཤིང་ངེས་མེད་དུ་འགྲོ་བས་ཟླ་བ་གཅིག་ལ་ཁྱིམ་བཅུ་གསུམ་བགྲོད་ཅིང་ཉི་མས་རེ་རེའོ། །གླིང་བཞིར་བྱང་དུ་ནམ་ཕྱེད།ཤར་དུ་ནུབ། ལྷོར་ཉི་མ་ཕྱེད། ནུབ་ཏུ་ཤར་བ་མཉམ་པས་དུས་གཅིག་ལ་གླིང་གཉིས་སྣང་བར་བྱེད་ལ། གསུམ་སྣང་ཡང་བྱ་བ་བྱེད་པའམ་ཆ་ཕྱེད་ལས་མི་སྣང་བས་དེ་སྐད་བརྗོད་ཅིང་། དེའང་ཉིན་མཚན་མཉམ་པའི་དབང་དུ་བྱས་ཤེའོ། །ཉི་མ་ལྡོག་དུས་ནི། དབྱར་ཟླ་འབྲིང་པོའི་ཉ་ནས་སྟོན་ཟླ་ཐ་ཆུང་ཉའི་409

བར་ནི།དབྱར་གྱི་དུས་ཟླ་བཞི་ཡིན་ལ།དེའི་ཟླ་བ་གཉིས་པ་དབྱར་ཟླ་ཐ་ཆུང་གི་ཚེས་བཅུ་དྲུག་ནས་སྟོན་ཟླ་ར་བའི་ཉའི་བར་རོ།།དེའི་ཐ་མ་ནི།ཡར་ངོ་སྟེ།ཇི་སྐད་དུ། ཟླ་བ་ཐམས་ཅད་ཀྱང་མར་གྱི་ངོ་སྔ་སྟེ། ཞེས་པས་སོ། །དེའི་ཡར་ངོའི་ཚེས་དགུ་ནས་མཚན་མོ་རིང་ཞིང་། སྟོན་ཟླ་ཐ་ཆུང་གི་ཚེས་བཅུ་དྲུག་ནས་དཔྱིད་ཟླ་ར་བའི་ཉའི་བར་ནི། དགུན་ཟླ་བཞི་ཡིན་ལ། དེའི་ཟླ་བ་བཞི་པའི་ཆ་ཐ་མ་དཔྱིད་ཟླ་ར་བའི་ཡར་ངོའི་ཚེས་དགུ་ནས་མཚན་མོ་ཐུང་བར་་འགྱུར་ལ། ཉིན་མོ་ནི། དེ་ལས་ལྡོག་པའོ། །འདིར་རང་འགྲེལ་དང་། འདུས་བཟང་དང་། ཕྱོགས་གླང་གི་འགྲེལ་པ་ལས། དབྱར་གྱི་གཉིས་པ་དབྱར་ཟླ་ཐ་ཆུང་དང་། དགུན་གྱི་བཞི་པ་དགུན་ཟླ་ཐ་ཆུང་དུ་བཤད་ལ། གདགས་པར་ཡང་། དགུན་ཟླ་ཐ་ཆུང་ཡར་གྱི་ངོའི་ཚེས་བརྒྱད་ལ། མཚན་མོ་ནི་ཡུད་ཙམ་བཅོ་བརྒྱད། ཉིན་མོ་ནི་ཡུད་ཙམ་བཅུ་གཉིས་ཡོད་དོ། །ཞེས་འབྱུང་ཡང་།འགྱུར་ཁྱད་མིན་པ་དོན་འདྲའམ་སྙམ་སྟེ། ཡང་། དེ་ཉིད་ལས། སྟོན་ཟླ་ར་བ་ཡར་གྱི་ངོའི་ཚེས་བརྒྱད་ལ་ཉིན་མོ་ནི་ཡུད་ཙམ་བཅོ་བརྒྱད། མཚན་མོ་ནི་ཡུད་ཙམ་བཅུ་གཉིས་ཡོད་དོ། །ཞེས་པས་སོ། །འདིས་དེ་ལ་ཁ་ཅིག ནམ་ཉི་མ་མཉམ་པར་འདོད་པ་ཁེགས་སོ། །ཉིན་མཚན་རིང་ཐུང་ཞག་རེ་ལ་ཐང་གཅིག་རེས་རིང་ཐུང་དུ་བྱེད་དོ། །དེ་ཡང་། ཉི་མ་ལྷོར་བགྲོད་པ་ན། གླིང་ལས་དཔག་ཚད་ཕྱེད་དང་དྲུག་དང་བཅོ་བརྒྱད་ཆ་གཅིག་གིས་ཡོལ་ནས་དེ་ཙམ་ཞིག་རྒྱ་མཚོ་ལ་ཁྱབ་པར་བྱེད་ལ། འོད་ཟེར་རྒྱ་མཚོར་བབས་པས་དགུན་རྒྱ་མཆོའི་ཆུ་དྲོ་ལ། དེ་གླིང་ནང་དུ་སོང་བས་ཆུ་དྲོན་མོ་ལས་སྐྱེ་བའི་ཤིང་རྣམས་སྐྱེ་ལ།འཛམ་བུའི་གླིང་གི་མཐའ་མྱུར་དུ་སྤོང་བས་ཉི་མ་ཐུང་།བྱང་དུ་བགྲོད་པ་ན།སྔར་གྱི་ཚད་ཙམ་ཞིག་མཚོ་ལས་ཡོལ་ཏེ་གླིང་དུ་ཁྱབ་ནས་འོད་ཟེར་གླིང་དུ་་410

བབས་པས་དྲོ་ཞིང་། དེའི་ཚེ་རྒྱ་མཚོའི་ཆུ་གྲང་བས་ཆུ་གྲང་མོ་ལས་སྐྱེ་བའི་ཤིང་རྣམས་སྐྱེ་ལ། གླིང་གི་དབུས་ཡུན་རིང་མོས་སྤོང་བས་ཉི་མ་རིང་ཞེས་གདགས་པར་རོ། །སར། རི་རབ་ལས་ཐག་རིང་དུ་རྒྱུས་པས་དགུན་དང་མྱུར་དུ་ནུབ། ཉེ་བར་རྒྱུས་པས་དབྱར་དང་བུལ་བར་ནུབ་བོ། །མྱང་འདས་སུ།དགུན་མྱུར་དུ་འགྲོ་བས་ཉི་མ་ཐུང་ཞིང་གྲང་། དབྱར་དལ་བུས་འགྲོ་བས་ཉི་མ་རིང་ཞིང་དྲོ་བར་བཤད་དོ། །ཟླ་བའི་ཆའི་འཕེལ་འགྲིབ་ནི། ཉི་མ་དང་ཉེ་བས་ཉི་མའི་འོད་གཞལ་ཡས་ཁང་ལ་བབས་པས་ཕར་ངོས་སུ་གྲིབ་མ་བབས་པས་བསྒྲིབས་པས་མ་གང་བར་མཐོང་ལ། ཉི་མ་དང་བྲལ་ན་དེའི་འོད་ཟེར་ཕོག་པའི་གྲིབ་མ་མེད་པའི་ཕྱིར་གང་བར་སྣང་སྟེ། སྒྲོན་མ་དང་ཀ་བའི་གྲིབ་མ་བཞིན་ཞེས་འདོད་དེ། ཉི་ཟླ་ལྷུན་པོའི་ཕྱེད་ན་འོ། །དཔག་ཚད་ལྔ་བཅུ་གཅིག་དང་བཅས།།ནམ་ཕྱེད་ཉི་མ་ནུབ་པ་དང་།།ཉི་མ་ཕྱེད་དང་འཆར་དུས་གཅིག །དབྱར་གྱི་ཟླ་བ་གཉིས་པ་ཡི། །ཐ་མའི་ཚེས་དགུ་ནས་མཚན་རིང་། །དགུན་རྣམས་ཀྱི་ནི་བཞི་པ་ལ། །ཐུང་ངུར་འགྱུར་རོ་ཉིན་མོ་ལྡོག །ཉིན་མཚན་རིང་བ་ཐང་གཅིག་གོ །ཉི་མ་ལྷོ་བྱང་བགྲོད་ཚེ་འོ། །ཉི་མ་དང་ནི་ཉེ་བ་ལས། །སྙེརང་གི་གྲིབ་མས་བསྒྲིབས་པར་སྣང་།།ཞེས་སོ།།སར།ཟླ་བའི་ངཀྱིལ་འཁོར་ནི།ཡུད་ཙམ་གྱིས་སྟེང་དུ་འཛུར་བ་ན་ཟླ་གམ་དུ་སྣ་ང་སྟེ། དེའི་ཕ་རོལ་གྱི་ངོས་དེ་ཚུ་རོལ་གྱི་ངོས་ཀྱིས་བསྒྲིབས་བའི་ཕྱིར་མི་སྣང་སྟེ། ཇི་ལྟ་ཇི་ལྟར་སྟེང་དུ་འཛུར་བ་དེ་ལྟ་དེ་ལྟར་ཤིན་ཏུ་གང་བར་སྣང་ངོ་།།མར་གྱི་ངོ་ལ་ཇི་ལྟ་ཇི་ལྟར་ཐུར་དུ་འཛུར་བ་དེ་ལྟ་དེ་ལྟར་བྲི་བར་སྣང་ངོ་། །ཞེས་ངོས་བླ་འོག་འཛུར་བའི་ཚུལ་གྱིས་འོག་ཆ་འཕེལ་འགྲིབ་བྱེད་པར་བཞེད་དོ།།དཀྱིལ་གྱི་ར་རི་ནི།སར། ཉ་དང་། རུས་སྦལ་ལ་སོགས་པའི་གཟུགས་བརྙན་ནོ། །གདགས་པར།411

དབུས་སུ་གླིང་གི་གཟུགས་བརྙན་ནམ། རང་གི་ནང་གི་ཁང་པ་སོགས་ཀྱིས་ར་རིར་སྣང་ངོ་། །མཐའ་རྒྱ་མཚོའི་ཆུའི་གཟུགས་བརྙན་གྱིས་དང་བ་ཡིན་ནོ། །མདོ་ལས། བྱང་སེམས་རི་བོང་གི་གཟུགས་བརྙན། ཉི་ཟླ་འཛིན་པ་ནི། ཉི་ཟེར་གྱིས་ལྷ་བལྟ་བར་མ་ནུས་པས་ཁྲོས་ནས་དང་། ལྷ་མིན་གྱི་མིག་ལྡོངས་ནས་འཐབ་མ་ནུས་པ་དང་།ཟླ་བ་མཛེས་པས་རེག་འདོད་པས་ཆགས་ནས་དང་།དེ་གཉིས་ཀྱི་འོད་ལ་ཕྲག་དོག་ནས་སྒྲ་གཅན་གྱི་ལག་པས་བསྒྲིབས་ལ། དགེ་མི་དགེ་ནི། མིའི་ལས་ཡིན་ནོ། །ཞེས་མདོར་འབྱུང་ངོ་། །སར། སྐར་མ་ཆེ་བ་ལ་རྒྱང་གྲགཅིས་བཅོ་བརྒྱད། འབྲིང་བཅུ། ཆུང་ངུ་བཞི། གདགས་པར། རབ་འདྲ།འབྲིང་ཕལ་ཆེར་བཅུ་པ་དང་བཅུ་གཉིས་པ། ཆུང་བ་རྒྱང་གྲགས་གསུམ་པ།མཛོད་འགྲེལ་དུ་ཆུང་ཚད་རྒྱང་གྲགས་གཅིག་པར་བཤད་ལ། ཐམས་ཅད་ཀྱང་ཤེལ་ལས་གྲུབ་པ་གསེར་གྱི་ར་བ་དང་རྩིག་སྐྱབས་ལ་སོགས་པའི་བཀོད་པ་ཉི་ཟླ་དང་མཚུངས་པ་སྟེ། དེ་རྣམས་ན་ལྷ་ཕོ་མོ་འདོད་ཡོན་ལ་སྤྱོད་དོ། །ཉི་ཟླ་གཟའ་སྐར་རྣམས་ཀྱང་ལྕགས་རི་ལས་ཕར་མི་འདའ་སྟེ། ལོ་ཀ་བར་མཚམས་ཕན་ཆད་དུ། །ཉི་ཟླ་དེ་བཞིན་སྐར་མ་དང་། །རྒྱུ་སྐར་ཚོགས་ནི་རྒྱ་ཆེན་ཀུན། །ཁོར་ཡུག་མི་འདའ་ལོ་ཀ་ཡི། །བར་མཚམས་ཐམས་ཅད་མུན་པར་འདུག།ཅེས་སོ།།སྐར་མ་བསྡོམས་ན་དུང་ཕྱུར་གཉིས།བྱེ་བ་ཕྲག་བརྒྱད།ས་ཡ་ལྔའོ།།རི་རབ་ནས་དཔག་ཚད་བརྒྱད་ཁྲི་ན་འཐབ་བྲལ་ཏེ།དེ་ནི་རི་རབ་ཀྱི་རྩེ་མོ་དང་རྒྱ་མཉམ་པ་དང་། གོང་མ་ཉིས་འགྱུར་དང་བཞི་ག་མཉམ་དུ་འདོད་པ་གཉིས་སོ།།གནས་ནས་གནས་འོག་ཇི་སྲིད་པར།།དེ་ནས་དེ་ཡི་གོང་དེ་སྲིད།།རྫུ་འཕྲུལ་གཞན་རྟེན་མ་གཏོགས་པ། །དེ་དག་གོང་མ་མཐོང་བ་མེད། །ཅེས་པས། འཛམ་བུའི་གླིང་ནས་ཐག་ཇི་ཙམ་ཡོད་པ་ཞིག དེ་ནས་དེའི་གོང་མ་‘།1་2

ལའང་ཡོད་པས་རིམ་པར་བརྩི་སྟེ། མཐར་ཤིན་ཏུ་མཐོང་ནས་འདི་ལ་ཇི་ཙམ་པ་དེ་ནས་འོག་མིན་ལ་ཡོད་ཅིང་། རྫུ་འཕྲུལ་ལམ་རྫུ་འཕྲུལ་ཅན་གཞན་གྱིས་ཁྲིད་པས་གོང་མ་མཐོང་གི དེ་མ་གཏོགས་པར་མི་མཐོང་ལ།གོང་མ་འོག་ཏུ་འོངས་པ་ནི། འོག་སའི་སྤྲུལ་པ་མཐོང་གི ས་གོང་མ་མི་མཐོང་ངོ་ བསམ་གཏན་བཞི་ནི།རིམ་པ་ལྟར།གླིང་བཞི་དང་།སྟོང་དང་།སྟོང་གཉིས་དང་།སྟོང་གསུམ་ཙམ་ཞེས་པ་དང་། དང་པོ་གསུམ་སྟོང་དང་། སྟོང་གཉིས་དང་། སྟོང་གསུམ་དང་མཉམ་ལ། བཞི་པ་ལ་ཚད་མེད་ཅེས་འདོད་པ་གཉིས་སོ། །གཉིས་པ་ལྷ་མ་ཡིན་གྱི་གནས་གཞན་ནི། རི་རབ་ཆུའི་འོག་ཏུ་ནུབ་པའི་ནང་ན་གནས་ཏེ། དབང་པོ་ཐགས་བཟང་རིས་གྲོང་ཁྱེར་གསེར་ལྡན། ཁང་བཟང་གཏམས་པ་ཅན།མདུན་ས་ནོར་བཟང་།ཚལ་ཀུན་ཏུ་དགའ་བ་དང་།རབ་ཏུ་དགའ་བ་དང་།དགའ་བ་དང་།དགའ་བའི་ཀུན་དགའ་ར་བ།ས་གཞི་ཀུན་ཏུ་དགའ་མ་དང་། རབ་ཏུ་དགའ་མ་དང་། དགའ་མ་དང་། དགའ་མའི་ཀུན་དགའ་ར་བ། ཤིང་ཙི་ཏཱ་པ་ཏཱ་ལ། ལྷ་མ་ཡིན་གྱི་རྡོ་ལེབ་རྩེ་བ་དང་། གཡུལ་གྱི་གླང་པོ་ཏི་སེའི་གངས་བརྩེགས་དང་བཅས་པ་བཟོད་པར་དཀའ་བ། རྟ་བྲག་འཇིང་། གྲོང་ཁྱེར་དང་རྒྱལ་སྲིད་སོགས་རྩ་གསུམ་པ་དང་འདྲ་བར་གདགས་པར་བཤད། མདོར་ནི། ས་གཞི་དང་པོ་དཔག་ཚད་ཉི་ཁྲི་ཚིག་སྟོང་ཡོད་པ་ན་གྲོང་ཁྱེར་འོད་ཅན། དཔག་ཚད་བརྒྱ་སྟོང་པ་ན་སྒྲ་གཅན། དེ་ནས་ཡུལ་ས་ཐ་དད་པ་ཟླ་བའི་ཕྲེང་བ་ན་གཉིས་ཤིང་རྩེ་བ་དང་། སྐར་ཕྲེང་གི་གྲོང་གཉིས་ན་མགུལ་ཕྲེང་དང་བརྟན་པ་གཉིས། སྐར་ཕྲེང་གི་དབུས་ན་མཐོ་ཀུན་མཐོང་ཞེས་བྱ་བ།ཆུ་ཞེང་དཔག་ཚད་ལྔ་པ་ལ་ལྷ་དང་ལྷ་མིན་འཐབ་ཅིང་།ཕམ་རྒྱལ་དང་། གཡུལ་དུ་འཆི་བ་དང་། མི་ཆོས་ལྡན་ཤི་ནས་ལྷར་སྐྱེས། དེའི་མཐུས་ལྷ་413

རྒྱལ། ལྷ་མིན་ཕམ་པའི་གཟུགས་བརྙན་མཐོང་ངོ་། །དེ་ནས་ས་གཞི་གསུམ་པ་བཟང་པོ་ན་ཟབ་པའི་གྲོང་ན་མེ་ཏོག་ཕྲེང་། དེ་ནས་ས་གཞི་བཞི་པ་མི་གཡོ་བར་མཛེས་པའི་གྲོང་ན་རབ་སྤྲོ། ཐགས་བཟང་རིས་རབ་འགོད་འཁོར་བཅས་ོ།ད་ལ། ས་གཞི་དང་གྲོང་གི་ཚད་རྣམས་སྔར་དང་འདྲ་བར་བཤད་དོ།།གསུམ་པ་ལ། སེམས་ཅན་དམྱལ་བའི་གནས་ནི།སྤྱིར་བསྟན་པ་དེ། ཁ་ཅིགརི་རབ་ཀྱི་འོག་ན་ཟེར་རོ། །ཚ་དམྱལ་ནི། སར། རི་བོ་གངས་ཅན་གྱི་འོག་ནས་དང།ག་ཚད་སུམ་ཁྲི་ཉིས་སྟོང་གི་འོག་ན་ཡང་སོས། དེ་ནས་འོག་ཏུ་དཔག་ཚད་བཞི་སྟོང་བཞི་སྟོང་གིས་བཅད་པ་ན་གཞན་རྣམས་སོ། །མཛོད་དུ། འདི་འོག་སྟོང་ཕྲག་ཉི་ཤུ་ན། །མནར་མེད་པ་འོ་དེ་ཙམ་མོ། །དེ་ཡི་སྟེང་ན་དམྱལ་བ་བདུ་ན་། །ཞེས་འཛམ་བུའི་གླིང་གི་དཔག་ཆད་ཉི་ཁྲིའི་འོས་ན་འཕང་དང་ཞེང་དུ་ད་—་པྲེས་ཆད་ཉི་ཁྲི་པའི་མནར་མེད་ཀྱི་གནས་ཏེ། (རེདི་ན་ས་དེའི་འོག་ཞིག་ལ་བཞི་ཁྲིའོ། །དེའི་སྟེང་དུ་དམྱལ་བ་གཞན་བདུན་ཏེ། ཁ་ཅིག གླེ་ན་བ།ནས།་ཟེར་རོ་ ། །གྲ་ང་དམྱལ་་ཡང་དེ་དག་གི་ཐད་ཀ་ན་ཡོད་དོ། །ས་ར་ནི་་།་ ཡང་སོས་་ནས་ད་་པག་ཆད་ཁྲིའི་ཕ་རོལ་ན་གྲང་ངམྱལ་དང་་པོ། དེ་ནས་དཔང།་ཆད་ཉི་་ས་སྟོང་ཉིས་སྟོང་གིས་བཅད་ང།འི་འོག་་རི་་བཞན་བདུན་ནོ། །ཁ་ཅིག ཚ་དམྱ་ལ་གྱི་ཛུ།གས་བཞི་ན་འཁོར་ལྟ་བུར་འདོད། ཁ་ཅིག རྒྱ་མཚོ་དང་ཉེ་བར་གནས་པས་གྲ་ང་བ་ཡིན་ཟེར་རོ་།།ཁ་ཅིག གླི་ང་བར་གྱི་མུན་པ་ན་གནས་པར་འདོད་དེ། མངོ་ན་པ་གོང་འོག་དང་མི་མཐུན་ནོ། །ཉི་ཚེ་བའི་དམྱལ་བའི་གནས་ངེས་པ་མེད་དེ། ཆུ་དང་། རི་དང་། མྱ་ངམ་གྱི་ཕྱོགས་མིའི་གནས་ལ་སོགས་པ་ནའང་གནས་སོ། །དུད་འགྲོའི་གནས་ཀྱི་རྩ་བ་རྒྱ་མཆོ་ཆེན་པོ་ཡིན་ལ། དེ་ལས་འཕྲོས་པའི་གནས་ནི། ཐང་དང་། ཆུ་དང་། ནམ་མཁའི་སྤྱོད་ཡུལ་ལ་ཡོད་ལ།ང།་4

གཞན་འཕྲུལ་དབང་བྱེད་མན་ཆད་མི་དང་ལྷའི་གནས་ཡོད་ཅིང་། མིའི་ལུས་ལ་སྲིན་བུའི་རིགས་བརྒྱད་ཁྲི་ཡོད། བུད་མེད་ཀྱི་ལུས་ལ་སྐྱེས་པ་ལ་མེད་པའི་སྲིན་བུའི་རིགས་ཉེར་ལྔ་ཡོད། ཡི་དྭགས་ཀྱི་གནས་ཀྱི་རྩ་བ་ནི། གླིང་འདིའི་འོག་དཔག་ཚད་ལྔ་བརྒྱས་བཅད་པ་ན་རྒྱལ་པོའི་ཁབ་ཡོད་ལ།དེར་ཡི་དྭགས་སུ་སྐྱེ་བའི་ལས་ཀྱི་མཆོག་ལས་གྲུབ་པ་སེམས་ཅན་སྐྱེ་བ་མི་དྲན་པ་རྣམས་ལ་ལས་འབྲས་བཤད་དེ།ཕན་པ་འབའ་ཞིག་སྒྲུབ་པའི་གཤིན་རྗེ་ཆོས་ཀྱི་རྒྱལ་པོ་འཁོར་བཅས་ཡོད་དོ། །ཁ་ཅིག་ཅེས་པའི་སྒྲས། མི་ཡུལ་དང་རྒྱ་མཚོའི་འགྲམ་ན་ཡོད་ལ།བྱེ་བྲག་སྨྲ་བས།ཡི་དྭགས་དང་དུད་འགྲོ་གཉིས་དམྱལ་བའི་གནས་ནའང་ཡོད་པར་འདོད་དོ། །ཡི་དྭགས་རྫུ་འཕྲུལ་ཆེན་པོ་པ་ཁ་ཅིག་གིས། ལྷའི་དཔལ་ལྟ་བུ་མྱོང་བ་ཡང་ཡོད་དོ། །གླིང་འདིའི་སྟེང་ཆུང་ཡང་འོག་འབྲུའི་ཕུང་པོ་ལྟར་འཕེལ་བས་དེ་ཙམ་གྱི་གོ་སྐབས་ཡོད་དེ། དེ་ན་རྒྱ་མཚོ་ཆེན་པོ་རིམ་གྱིས་གཞོལ་བ་ཡིན་ནོ། །ནམ་མཁའ་ལ་ཤིང་རྟའི་འཁོར་ལོ་ཙམ་གྱི་ཁྱོན་ལ་སྣང་བ་མེད་པའི་འགྲོ་བ་པའི་སེམས་ཅན་ཞེས་པ། སངས་རྒྱས་ཀྱི་སྤྱན་གྱིས་གཟིགས་པ་སྟོང་གསུམ་འཇིག་རྟེན་གྱི་སེམས་ཅན་གཞན་ཐམས་ཅད་་་པས་མང་བ་ཡོད་དོ།།གསུམ་པ་ནི།དེ་ལྟར་གླིང་བཞི་པ་གཅིག་གི་སནས་ཚུལ་བཤད་ནས། དེས་གཞན་བསྒྲེ་བ་ནི། ཉི་མ་འཇིག་རྟེན་སྣང་བྱེད་གཅིག་གིས་སྣང་བར་བྱེད་ནུས་པ་ནི། གླིང་བཞི་པ་གཅིག་ཡིན་ལ། དེ་སྟོང་དུ་བགྲངས་པ་ཇི་སྙེད་སོགས་ཏེ།ཚངས་པའི་འཇིག་རྟེན་ལ།ཁ་ཅིགའོག་མིན་མན་ཆད་བསྡུ་སྟེ། སྟོང་གསུམ་ན་འོག་མིན་བྱེ་བ་ཕྲག་བརྒྱ་ཡོད་པར་བཤད་པའི་ཕྱིར་ཟེར་བ་མི་འཐད་དེ། དེ་དག་འཇིག་ཆགས་མཉམ་དུ་མི་བྱེད་པའི་ཕྱིར། དེས་ན་ཚངས་པའི་འཇིག་རྟེན་ནི། བསམ་གཏན་དང་པོ་སྟེ། ཇི་སྐད་དུ། ཚངས་པའི་415

འཇིག་རྟེན་སྟོང་ལ་ནི། །ཞེས་སྨོས་པས། བསམ་གཏན་གཉིས་པ་ལ་སོགས་པ་རྣམས་ནི། སྟོང་ཆུང་ངུའི་འཇིག་རྟེན་གྱི་ཁམས་ཀྱིས་བསྡུས་པ་མ་ཡིན་ནོ། །ཞེས་པའོ། །མདོའི་དགོངས་པ་ནི། དེ་དག་སྟོང་གསུམ་གྱི་ཐད་ཀ་ན་ཡོད་པ་ཙམ་ལ་དགོངས་པའམ། གདུལ་བྱ་ཐ་དད་ལ་དགོངས་པའོ། །འདི་ནི། སྟོང་་ཆེན་པོའི་འཇིག་རྟེན་གྱི་ཁམས་ཀྱི་སྤྱི་ཕུད་ལྟ་བུ་ཡིན་པའི་ཕྱིར་རམ། གོང་ནས་གོང་དུ་ཇེ་ཕྲར་སོང་བའི་གཙུག་གམ་རྩེ་མོ་ཡོད་པ། ཙཱུ་ཌི་ཀི་སྟེ། སྟོང་སྤྱི་ཕུད་དོ།།ཁོར་ཡུག་ཆེན་པོ་ནི།རྡོ་རྗེ་ལས་གྲུབ་པར་བཤད།གནའ་མཆན་ལས།དཔངས་ཚངས་པའི་འཇིག་རྟེན་དང་མཉམ་ཞེས་སོ། །གླིང་བཞི་པ་ཐེར་འབུམ་གཅིག་ཡོད་པའི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་་འདི་ནི། སངས་རྒྱས་ཀྱི་ཞིང་གཅིག་སྟེ། དེར་སངས་རྒྱས་བྱོན་ནས་འཇིག་རྟེན་ཚད་མེད་པའི་དོན་མཛད་དོ།།ཞིང་དེར་འགྲོ་བ་ལྔ།སྐྱེ་གནས་བཞི། གཞི་དྲུགའོག་རླུང་དང་ཆུ་དང་སའི་དཀྱིལ་འཁོར་ནི། སེམས་ཅན་ཐུར་དུ་མི་ལྟུང་བའི་རྒྱུ་ཡིན་པའི་ཕྱིར་གཞི་དང་པོའོ། །ཁང་ཁྱིམ་དང་ཡང་ཐོག་ལ་སོགས་པ་ནི། འཛག་པའི་གནོད་བྱེད་རྣམས་ཀྱིས་གནོད་པར་མི་འགྱུར་བའི་རྒྱུ་ཡིན་པས་གཞི་གཉིས་པ། ལོ་ལ་སོགས་པ་ནི། ཁམ་ཟས་ཀྱི་རྒྱུ་ཡིན་པས་གཞི་གསུམ་པ། བདེན་པ་ནི། སེམས་ཅན་རྣམས་མཚོན་ཆ་ལ་སོགས་པས་མ་རུངས་པར་མི་འགྱུར་བའི་རྒྱུ་ཡིན་པས་གཞི་བཞི་པ།ཉི་ཟླ་ནི།གཟུགས་རྣམས་སྣང་བའི་རྒྱུ་ཡིན་པས་གཞི་ལྔ་པ། ཟས་རྣམ་པ་བཞི་ནི། ལུས་གནས་པར་བྱེད་པ་དང་། དྲོན་པར་བྱེད་པའི་རྒྱུ་ཡིན་པའི་ཕྱིར་གཞི་དྲུག་པའོ། །དུས་བཅུ། དུས་ཚིགས་དང་། ལོ་དང་། ཟླ་བ་དང་། ཟླ་བ་ཕྱེད་དང་། ཉིན་མོ་དང་། མཚན་མོ་དང་།སྐད་ཅིག་དང་།དེའི་སྐད་ཅིག་དང་། ཐང་གཅིག ཡུད་ཙམ་མོ།།ཡོངས་སུ་བཟུང་བ་བདུན། བདག་དང་། གཉེན་འཁོར་སོགས་ཀྱི་དང་། ཞིང་གི་དང་། ཁྱིམ་གྱི་དང་། ཟོང་དགྲམ་པའི་དང་། བསོད་ནམས་བྱ་བའི་དང་། ལས་ཀྱི་མཐའ་ལ་སྦྱོར་བའི་དངོས་པོའོ།་།416

ལུས་ཀྱི་ཡོ་བྱད་བཅུ། ཟས་དང་། སྐོམ་དང་། བཞོན་པ་དང་། གོས་དང་རྒྱན་དང་།བཞད་གད་དང་བྲོ་དང་གླུ་དང་རོལ་མོའི་སྒྲ་དང་།སྤོས་དང་།མེ་ཏོག་ཕྲེང་དང་བྱུག་པ་དང་། སྣོད་སྤྱད་དང་། སྣང་བ་དང་། སྐྱེས་པ་དང་བུད་མེད་དགའ་མགུར་སྤྱོད་པའོ། །འདོད་པ་ལ་སྤྱོད་པ་བཅུ། ཆོས་མ་ཡིན་པ་བབ་ཅོལ་དུ་ལོངས་སྤྱོད་པ་བསྒྲུབས་ནས་བདག་དང་ཕ་མ་སོགས་གཉེན་འཁོར་རྣམས་ལེགས་པར་བདེ་བར་ཚིམ་པར་མི་བྱེད་ལ།དགེ་སྦྱོང་བྲམ་ཟེ་སོགས་ལ་སྦྱིན་པར་མི་བྱེད་པ་དང་། བདག་དང་ཉེ་དུ་སོགས་ཚིམ་པར་བྱེད་ལ། དགེ་སྦྱོང་བྲམ་ཟེ་སོགས་ལ་སྦྱིན་པར་མི་བྱེད་པ་དང་། བདག་དང་ཉེ་དུ་སོགས་ཀྱང་ཚིམ་པར་བྱེད་ལ།དགེ་སྦྱོང་ལའང་སྦྱིན་པར་བྱེད་པ་དང་།ཆོས་དང་ཆོས་མ་ཡིན་པ་བབ་ཅོལ་དང་བབ་ཅོལ་མ་ཡིན་པར་ལོངས་སྤྱོད་བསྒྲུབས་ནས་ལོངས་སྤྱོད་ཚུལ་གསུམ།བཅུ་པ་ནི།དགུ་པ་དང་སྤྱོད་ཚུལ་འདྲ་བ་ལ་མ་ཆགས་པར་ལོངས་སྤྱོད་པའོ། །རྗེས་སུ་སྤྱད་པ་བརྒྱད།པ་ཆར་གྱིས་བཀྲི་བ་དང་། ལུས་ཀྱི་བསྙེན་བཀུར་བྱ་བ། སྤྱོད་ལམ་གཞན་ལ་ཡོངས་སུ་བརྟག་པ།ཁ་ཟས་ཟ་བ།གཉིད་ལོག་པ།འཁྲིག་པ་དང་།དེ་དང་ལྡན་པའི་རྩེ་བ།དེ་དང་ལྡན་པའི་གཏམ་མོ།།འཇིག་རྟེན་གྱི་ཆོས་བརྒྱད།སྨྲ་བ།གཏམ་བྱེད་པ། སོ་སོར་མགུ་བར་བྱེད་པ་དང་། བག་མ་གཏོང་ལེན་བྱེད་པ། གཡར་འདྲེན་པ།ལྷག་པར་ཟ་བ། འདུས་ཤིང་ཟ་བ། རྩོད་པ་ཞི་བའི་ཕྱོགས་བྱ་བའོ། །ཕྱོགས་གསུམ།མཛའ།མི་མཛའ།ཐ་མལ།སྤྱོད་པ་གསུམ།གཏམ་གསུམ།ཆོས་དང་ལྡན་པ་དང་།ལྡན་པ་མ་ཡིན་པ་དང་། དེ་ལས་གཞན་པའོ། ། ཉེས་རྩོམ་ཉེར་གཉིས། གཞལ་ལུགས་ལ་སྒྱུ་བྱེད་པ།སྲང་ལ་སྒྱུ་བྱེད་པ།གཞལ་བ་ལ་སྒྱུ་བྱེད་པ།ལོག་པའི་ལས་ལ་སྦྱོར་བ།འཐབ་པ།མཚང་འདྲུ་བ།རྩོད་པ།འགྱེད་པ། གཤེ་བ།ཁྲོ་བ།དམ་འཆའ་བ།བསྡིགས་པ།བརྡེག་པ།གསོད་པ། འཆིང་བ།གོ་རར་འཇུག་པ། གཅོད་པ། ཕྱུག་པ། གཡོ་བྱེད་པ།འབྲིད་པ། དྲག་ཤུལ། རྫུན་ཟེར་བའོ། ། སེམས་ཅན་གྱི་རིས་དྲུག་ཅུ་རྩ་བཞི། སེམས་ཅན་དམྱལ་བ།དུད་འགྲོ།ཡི་དྭགས།ལྷ།མི།ལྷ་མིན། རྒྱལ་རིགས། བྲམ་ཟེ།རྗེའུ་རིགས། དམངས་རིགས།སྐྱེས་པ། བུད་མེད། ངན་པ། འབྲིང་། བཟང་པོ། ཁྱིམ་པ། རབ་བྱུང་། དཀའ་ཐུབ་དྲག་པོ་417

ཅན།དཀའ་ཐུབ་དྲག་པོ་ཅན་མིན་པ།སྡོམ་པ་ཅན།སྡོམ་མིན་ཅན།གཉིས་ཀ་མ་ཡིན་པ།འདོད་ཆགས་དང་བྲལ་བ། འདོད་ཆགས་དང་བྲལ་བ་མ་ཡིན་པ། ལོག་པ་ཉིད་དུ་ངེས་པའི་ཕུང་པོ།ཡང་དག་པ་ཉིད་དུ་ངེས་པའི་ཕུང་པོ།མ་ངེས་པ་ཉིད་དུ་ངེས་པའི་ཕུང་པོ།དགེ་སློང་། དགེ་སློང་མ། དགེ་ཚུལ། དགེ་ཚུལ་མ། དགེ་བསྙེན། དགེ་བསྙེན་མ། བསྙེན་གནས།སྤོང་བ་པ།ཁ་ཏོན་བྱེད་པ།ཞལ་ལྟ་བྱེད་པ། གནས་བརྟན་པ། བག་མ།གསར་བུ།སློབ་དཔོན། མཁན་པོ། ལྷན་ཅིག་གནས་པ། ཉེ་གནས། གློ་བུར་དུ་ལྷགས་པ། དགེ་འདུན་གྱི་ལས་བྱེད་པ།རྙེད་པ་འདོད་པ།བཀུར་མྦྷི་འདོད་པ།ཡོ་བྱད་བསྙུང་བ།མང་དུ་ཐོས་པ།མཁས་ཤིང་བསོད་ནམས་དང་ལྡན་པ། ཆོས་ཀྱི་རྗེས་སུ་མཐུན་པའི་ཆོས་ལ་ཞུགས་པ།མདོ་སྡེ་འཛིན་པ། འདུལ་བ་འཛིན་པ། མ་མོ་འཛིན་པ། སོ་སོ་སྐྱེ་བོ། བདེན་པ་མཐོང་བ།སློབ་པ། མི་སློབ་པ། ཉན་ཐོས། རང་སངས་རྒྱས། བྱང་ཆུབ་སེམས་དཔའ། དེ་བཞིན་གཤེགས་པ།འཁོར་ལོས་བསྒྱུར་བ་རྣམས་སོ།།དུས་བརྒྱད།མངལ་ན་གནས་པའི།བཙས་པའི། བྱིས་པའི། གཞོན་ནུའི། ལང་ཚོའི། དར་ལ་བབ་པའི། རྒས་པའི།འཁོགས་པའི་དུས་སོ།།མངལ་འཇུག་བཞི།སྤྱོད་ལམ་བཞི།འཚོ་བ་དྲུག ཞིང་རྨོ་བ་དང་། ཚོང་བྱ་བ་དང་། ཕྱུགས་འཚོ་བ་དང་། རྒྱལ་པོ་ལ་ཞོ་ཤས་འཚོ་བ་དང་། ཡི་གེ་གྲངས་ཤ་བགོད་རྩིས་ལག་རྩིས་དང་།དེ་ལས་གཞན་པའི་བཟོ་རྣམས་སོ།།སྲུང་བ་དྲུགགླང་པོ་ཆེའི་ཚོགས། རྟའི་ཚོགས། ཤིང་རྟའི་ཚོགས། དཔུང་བུ་ཆུང་གི་ཚོགས། ནོར་གྱི་སྟོབས།མཛའ་བཤེས་ཀྱི་སྟོབས་སོ།།དུཿཁ།ང་རྒྱལ།རྒྱགས་པ་རྣམས་བདུན་བདུན།ནད་མེད་པས།ལང་ཚོས།གསོན་པས།རིགས་ཀྱིས།གཟུགས་ཀྱིས།དབང་ཕྱུག་གིས།ཐོས་པས་རྒྱགས་པའོ། །ཐ་སྙད་བཞི། ཐ་སྙད་ཀྱི་གཞི་མང་པོ་རྣམས་འབྱུང་ངོ་། །ཞེས་སའི་དངོས་གཞིར་རོ། །འདི་དུས་མཉམ་དུ་འཇིག་ཅིང་སྟོང་ལ་འཆགས་ཤིང་གནས་སོ། །གཉིས་པ་ནི། སྟོང་གསུམ་འདི་འཇིག་ཆགས་མཉམ་པ་བཞིན་དུ་གཞན་ནའང་ཚད་མེད་པ་ཡོད་པ་འདི་ལྟ་སྟེ། དཔེར་ན། འཇིག་རྟེན་ཆགས་པའི་ཚེ་ཆར་སོགས་རྒྱུན་གཞན་དང་ཡུལ་གྱི་གོ་སྐབས་མེད་པས་བར་དང་་་་418

མཚམས་མེད་པ་བཞིན་སོགས་ཏེ། ཞིབ་པར་འདུག་པ། སྟོང་པ། ཆགས་ནས་འདུག་པ་གནས་པའོ། །ཕྱོགས་བཅུ་སྨོས་པས་ཁ་ཅིག འདིའི་སྟེང་འོག་ན་འཇིག་རྟེན་གྱི་ཁམས་མེད་དེ། མདོ་ལས། ཕྱོགས་བརྒྱད་ལས་མ་གསུངས་ཟེར་བ་བསལ་ཏེ། ཕྱོགས་བཅུ་ཐམས་ཅད་དུ་འཇིག་རྟེན་ཚད་མེད་པའོ། །མདོར།གླིང་བཞི་པ་འདི་བཅོམ་པ་དང་ལྡན་པ་འདི་དང་འདབས་ཆགས་སུ་ཤར་་་་ནས་འོག་གི་བར་རིམ་པ་བཞིན།ཤིན་ཏུ་་སྲུང་། དགའ་བ། བཟོད་དཀའ། སྙིང་པོ་དམ་པ།གཉེན་ལྡན།ས་བཟང་།སེང་གེ་ཡོད་པ།རྣམ་བསགས།ནོར་འཛིན།འོད་འཕྲོ་ལྡན་རྣམས་སོ། །མི་མཇེད་འདིའི་འདབས་ཆགས་སུ་ཤར་ནས་རིམ་པ་བཞི་ན། ཁེབས་ལྡན། ཕན་པ། ལྷག་ལྡན། ཀུན་ཏུ་སོང་བ། རྡུལ་བསལ་བ།དགའ་བ། རྣམ་འབྱུང་། འཕོ་བྱེད། དབྱངས་སྒྲོག མི་ཆེ་བ་རྣམས་སོ། །ཁ་ཅིགམདོ་དེར་རྣམ་པར་སྣང་མཛད་རྔོ།ངས་ཅན་འཚོའི་ཕྱག་གི་རྒྱ་མཚོའི་དབུས་་མའི་པདྨ་ལ་འཇིག་རྟེན་གྱི་ཁམ་ནུ་་ཉི་ཤུའམ། ཉི་ཤུ་རྩ་ལྔ་གནས་པའི་བཅུ་ས།སུ་ཕྱོག་་ང་་འདི་ཡིན་ཞེས་པ་ནི། མ་དོ་མ་གཟིགས་པ་སྟེ། པདྨ་དབུས་མ་དེ་ལ།ཕྱོགས་ཀུན་ནས་རིན་པོ་ཆེ་འབར་བའི་འོད་སྣང་བ་ཞེས་བྱ་བ་ལ་འཁོར་་་་་་འཇིག་རྟེན་གྱི་ཁམས།ཞིང་བརྗོད་དུ་མེད་པའི་རྡུལ་ཕྲ་བ་ཉིད་ཀྱིས་བསྐོར་བ།དེའི་གཙོ་བོ་དེ་ལ་འཇིག་རྟེན་གྱི་ཁམས་མིང་ཅན་ཉི་ཤུ། དེ་རེ་རེ་ལ་ཞིང་གཅིག་ནས་ཉི་ཤུའི་བར་རང་རང་གི་གྲངས་ཀྱི་རྡུལ་དང་མཉམ་པའི་འཇིག་རྟེན་གྱིས་བསྐོར་བ། དེ་རྣམས་ཀྱི་སྟེང་འོག་གི་བར་ན་འཇིག་རྟེན་གྱི་ཁམས་ཞིང་གི་རྡུལ་སྙེད་རེ་རེ་ཡོད་པའི་ཞིང་མིང་ཅ་ན་འོག་མ་ནས་བགྲངས་པའི་་་བཅུ་གསུམ་པ་དེ་འདི་ཡིན་ནོ། །གོང་གི་འཇིག་རྟེན་གྱི་རྣམ་གཞག་ཞིང་འདིའི་ཐེག་པ་ཐུན་མོང་གི་རྣམ་གཞག་བཞིན་ཡིན་གྱི། ཞིང་གཞན་དང་419

གཞན་ནི།དབྱིབས་ཟླུམ་པོ་དང་།ཟུར་གསུམ་དང་།གྲུ་བཞི་དང་།རྡོ་རྗེ་དང་།་ནོར་བུ་ལ་སོགས་པའི་གཟུགས་དང་། སྟོང་གསུམ་རིལ་པོ་ཉི་ཟླ་ཟུང་གཅིག་གིས་སྣང་བ་དང་། སྟོང་གསུམ་རྒྱལ་པོ་གཅིག་གིས་འཛིན་པ་དང་། སྟོང་གསུམ་དུ་སངས་རྒྱས་ཀྱིས་རྒྱལ་པོ་བྱེད་ཀྱི། གཞན་མེད་པ་དང་། ཉི་ཟླ་མེད་ཅིང་སངས་རྒྱས་ཀྱི་སྨིན་མཚམས་ཀྱི་ནོར་བུས་སྣང་བར་བྱེད་པ་དང་། གླིང་བཞི་དང་བུད་མེད་སོགས་མེད་པ་དང་། སྣྲེལ་ཞི་དང་སྤྱི་ཚུགས་ཀྱི་འཇིག་རྟེན་སོགས་ལས་དང་། སྨོན་ལམ་དང་། སྣང་ཚུལ་གྱི་དབང་གིས་ཚད་མེད་པ་ཞིག་གསུངས་སོ། །གསུམ་པ་ནི། ནང་སེམས་ཅན་སོགས་ནི། ལས་ཉོན་གྱིས་བསྐྱེད་པ་སྟེ། ལས་ཉོན་གྱིས་མཚམས་སྦྱར་ནས་རྒྱུད་ལྔར་སྐྱེས་པས་སོ། །རྟེན་སྣོད་ནི། སེམས་ཅན་གྱི་ལས་ཉོན་བསགས་པའི་དབང་གིས་འབྱུང་བ་འདི་སོགས་སོ། །བཞི་པ་ནི། ཡོངས་སུ་དག་པའི་འཇིག་རྟེན་ཁ་དོག་དབྱིབས་ཚད་ཡུལ་རྒྱུ་འབྲས་བུས་བདག་པོ་ཕྱོགས་ཞབས་འབྲིང་སྟོན་པ་འཕྲིན་ལས་ཕན་་འདོགས་འཇིགས་མེད་རྟེན་ལམ་བཞོན་པ་སྒོ་བཞི་སྟེ། ཕུན་སུམ་ཚོགས་པ་བཅོ་བརྒྱད་འདུས་པ་གླིང་བཞི་ལས་འབྱུང་བའི་འོག་མིན་གྱི་གཞལ་ཡས་་་་་ཁང་ལྟ་བུ་དེ་ནི་སོགས་ཏེ། དེའི་སེམས་ཅན་དེ་དག་ལ་སོགས་དང་། སྣོད་དེ་དག་ལ་སོགས་སོ། །དེ་ནི་ཞིང་སྦྱོང་བའི་སྨོན་ལམ་དང་། འདས་པའི་མཉམ་རྗེས་ཟག་མེད་ཀྱི་དགེ་བའི་རྩ་བ་སོགས་སོ། །ཟག་མེད་ཀྱི་དགེ་རྩ་ལས་བྱུང་ཡང་སྣོད་བཅུད་སྣང་བ་དེ་ལྟ་བས་ན། ཞིང་དེའི་རྒྱུ་འབྲས་ནི། སངས་རྒྱས་རྣམས་ཀྱི་སངས་རྒྱས་ཏེ། ཡེ་ཤེས་ཀྱི་སྤྱོད་ཡུལ་ཏེ། ཡེ་ཤེས་ཉིད་དེ་ལྟར་སྣང་བ་ཡིན་ཏེ། ཤིན་ཏུ་རྣམ་པར་དག་ཅིང་དབང་བསྒྱུར་བའི་རྣམ་པར་རིག་པའི་མཚན་ཉིད་ཅེས་གསུ་ངས་་སོ། །ས་ངས་རྒྱས་ལས་གཞན་པས་བསམ།་གྱིས་མི་ཅི120

ཁྱབ་པ་སྟེ།བསམ་ལས་འདས་པ་ཡིན་ཏེ།དེ་དག་ནི།སོ་སྐྱེ་ཉན་རང་གི་བསམ་གཏན་པ་རྣམས་ཀྱི་བསམ་གཏན་ཏེ་མཉམ་པར་བཞག་པའི་ཡུལ་ཡང་མ་་་་་ཡིན་ན། འཇིག་རྟེན་དངོས་པོ་རབ་ཏུ་འཇལ་བས་སམ། ཡང་ན། ཐོས་བསམ་གྱིས་དཔྱོད་པའི་རྟོག་གེ་བ་རྣམས་ཀྱི་རྟོག་དཔྱོད་ཀྱི་ཡུལ་སོགས་སོ། །གཉིས་པ་སྡུག་བསྔལ་བརྒྱད་བསྟན་པ་དང་། དེ་དྲུག་དང་། གསུམ་དང་། གཉིས་སུ་བསྡུ་བ་བཞིའི་དང་པོ་ལ། མདོ་དགོད་པ་དང་། མདོའི་དོན་བཤད་པ་གཉིས་ཀྱི་དང་པོ་ནི། སྔར་གྱི་སྟེང་དུ་མདོ་འདི་བསྣན་པས་མིང་མངོན་པར་འགྲུབ་པ་དང་། ནང་དང་ཕྱི་གཉིས་ལ་བརྟེན་པ་གཉིས་དང་། གནས་ངན་ལེན་གྱི་སྡུག་བསྔལ་ཏེ་བཞི་ལས། དང་པོ་སྐྱེ་སོགས་དང་། གཉིས་པ་རྒ་སོགས་གསུམ་དང་།གསུམ་པ་མི་སོགས་གསུམ་དང་།བཞི་པ་མདོར་སོགས་སོ།།སྡུག་བསྔལ་ཡང་ཡང་སྨོས་པ་ནི། སྡུག་བསྔལ་གྱི་རྣམ་པར་ངེས་པ་བཟུང་བས་གདུལ་བྱ་འཁོར་བ་ལ་སྐྱོ་བའི་དོན་ནོ། །གཉིས་པ་ནི། དོག་པ་ནི། མངལ་དུ་ཞུ་མ་ཞུའི་བར་དུ་འདུག་པ་དང་། མི་གཙང་བའི་རྫས་སྣ་ཚོགས་ཀྱིས་ལུས་ཀུན་ཏུ་བཅིར་ཞིང་སྐྱེ་བ་ན་མངལ་སྒོས་བཅིར་བས་སོ། །བཙས་ནས་རྒ་ཤི་ནས་འཁྲུག་པའི་བར་ཞར་ལ་འབྱུང་དེ་སོགས་སོ། །ན་ཚོད་དེ་ལང་ཚོ་དར་བ་ལས་རྒུད་པར་གྱུར་པའོ། །རླུང་མཁྲིས་བད་ཀུན་གྱི་ཁམས་ཆ་མི་མཉམ་པར་གྱུར་པའོ། །སྲོག་དབང་ཆད་པར་གྱུར་པའོ། །མི་སྡུག་པ་ཡིད་དུ་མི་འོང་བའི་དགྲ་སྡང་བ་སོགས་དང་ཕྲད་པས་ལུས་སེམས་སྡུག་བསྔལ་བའོ། །སྡུག་པ་ཡིད་དུ་འོང་བའི་གཉེན་དང་བྲལ་བས་ལུས་སེམས་སྡུག་བསྔལ་བའོ། །སེམས་ཀྱིས་འདོད་པ་དག་གིས་བཙལ་ཏེ་མ་རྙེད་པ་ནི། འདོད་ཅིང་དེ་ནས་བསྒྲུབས་པའི་འབྲས་བུ་མེད་པས་སོ། །སྡུག་བསྔལ་ཐམས་ཅད་འདིར་འདུས་པའི་ཕྱིར་421

མདོར་ན་ཞེས་སྨོས་སོ། །ཉོན་མོངས་དང་སྡུག་བསྔ(པ་ཐམས་ཅད་ཀྱི་བཞིར་གྱུར་པས་དེ་ལ་དེ་དག་རྒྱས་པར་འགྱུར་བས་གནས་ངན་ལེན་གྱིས་སོ། །དེ་དག་རྒྱུའི་དོན་ལ་རྣམ་དབྱེ་གསུ།མ་པ་བྱའོ། །ཞེས་ཟེར་རོ། །གཉིས་པ་ནི། སྡུག་བསྔལ་དེ་དག་ནི། དབྱེ་ན། བརྒྱད་ཡིན་ཡང་། བསྡུ་ན། དྲུག་སྟེ། སྐྱེ་བ་དོག་པ་དང་།རྒ་ན་འཆི་གསུམ་ཁམས་ན་ཚོད་སྲོག་་གྱུར་པའོ།།གསུམ་པ་ནི།གང་མདོ་ལས་ཅི་ག་བསྔལ་སོགས་ཏེ། ཕ་ན་ཚུན་གཅིག་གིས་གཅིག་བསྡུས་པས་མ་ཚང་བའི་སྐྱོན་མེད་དེ།སྐྱེ་སོགས་ནི།སྡུག་བསྔལ་མྱོང་འགྱུར་གྱི་ཆོས་ཀྱི་རང་མཚན་ཡིན་ང།ས་སྡུག་སོགས་ཏེ། འདིའི་སྐྱེ་འཆི་ནི། མངལ་སྐྱེས་དང་། ཚོར་བ་སྡུག་བསྔལ་སྐྱེད་ནུས་ཀྱི་འཆི་བ་ཡིན་པས་ཁམས་གོང་མ་ལ་ཁྱབ་མ་ཆེས་སོ། །སྡུག་སོགས་ནི། ཕྲད་མ་ཕྲད་ཀྱི་བདེ་བ་མྱོང་འགྱུར་གྱི་ཆོས་འགྱུར་བའི་རང་མཚན་ཡིན་པས་འགྱུར་སོགས།་སོ། །བདེ་སྡུ་ག་ལས་མ་གྲོལ་འིང་མི་རྟག་པ་ཉིད་རྗེས་སུ་འབྲེལ་་ཏེ་གྲུབ་པ་དང་། བ་་དེ་བ་མིན་པས་འདུ་སོགས།་སོ། །བསྡུ་བར་བདུན་སྡུག་བསྔ་ལ་དང་ཐ་མ་འདུ་བྱེད་་དང་ཉན་ཐོས་འགྱུར་བར་གསུངས་སོ།་། །བཞི་པ་ནི། འཇིག་རྟེན་་པའི་ཤེས།་ང།་ས་་ཀྱང་སྡུག་བསྔལ་དུ་རིག་ཅིང་དེའི་ཡུ་།ལ་ཡིན་པས་་ཀུན་རྫོབ་བོ། །ག་ན་ས་པའི་དེ་བཞིན་ཉིད་ཀྱི་སྒོ་ནི། དོན་དམ་སྟེ། འཇིག་རྟེན་ལས་འདས་པའི་ཤེས་པའི་ཡུལ་ཡིན་པས་་སོ། །ཇི་སྐད་དུ། གནས་ངརི།འི་དེ་བཞིན་ཉིད་ནི།གང་ངས་སྡུག་བསྔལ་གྱི་བདེན་པ་བསྟན་པའོ་ཞེས་སོ།།གསུམ་པ་ལ།བསྟན་བཤད།དེ་ལས་་འཕྲོས་པའི་ཆོས་བསྟན་པ་གསུམ་གྱི་དང་པོ་ནི།རྣལ་འབྱོར་པ་རྣམ་ང།་གང་གིས་སྡུག་བདེན་ལ་སྤྱོ་ད་པའི་སྡུག་སོགས།་རྨི།རྟགགཙང་།བདེ།བདག་ཏུ་སྲིད་པའི་ཕྱིན་ཅི་ལོག་བཞིའི་གཉེན་པོར་མི་སོགས་ཏེ།སྡུག་བསྔལ་ནི། བར་མ་གཉིས་ཀྱི་གཉེན་པོར་རོ། །གཉིས་པ་ལ། མི་རྟག སྡུག་་422

བསྔལ།སྟོང་པ།བདག་མེད་བཞིའི་དང་པོ་ལ།བསྟན་བཤད་གཉིས་ཀྱི་དང་པོ་ནི། མཚན་ཉིད་བཅུ་གཉིས་ཀྱིས་མི་རྟག་པ་སྡུག་བདེན་དུ་རིག་པར་བྱ་སྟེ།མེད་སོགས་སོ། །གཉིས་པ་ལ་གཞི་ཕུང་སོགས་ལ་བདག་དང་བདག་གི་བའི་ངོ་བོ་ཉིད་ཀྱིས་སྡུག་བདེན་མེད་པའི་དོན་ནི། མི་རྟག་པ་སྟེ། མི་འགག་པའི་དོན་རྟག་པ་དུས་ཐམས་ཅད་པའི་དོན་ཡིན་པས་སོ། །འདུ་བྱེད་ཞིག་པ་དང་དངོས་མེད་མ་ཡིན་པར་དངོས་པོར་སྐྱེས་པ་རྣམས་ཀྱི་བྱུང་ནས་མེད་པར་་་་འགྱུར་བ་རྣམས་སོགས་སོ། །རྒྱུན་མི་འདྲ་བ་ལང་ཚོ་ལས་རྒ་ལ་སོགས་གཞན་དང་གཞན་དུའོ། །འདུ་བྱེད་དངོས་པོའི་གནས་སྐབས་ཆུང་མ་ཟས་གོས་སོགས་ལ་དབང་བྱེད་ཅིང་ལོངས་སྤྱོད་པ་རྒ་བ་སོགས་ཀྱིས་ཟིལ་གྱིས་མནན་ཏེ་ཉམས་པ་དང་། ཁ་ཅིག་ཏུ་རྒྱལ་སྲིད་གཞན་གྱིས་འཕྲོག་པ་ལྟར་གཞན་སོགས་སོ།།ནད་སོགས་སྔོན་དུ་སོང་ནས་དེའི་ཚེ་མི་རྟག་པ་ཉིད་མྱོང་བ་ལྟ་བུ་མི་རྟག་སོགས་སོ། །དངོས་པོ་མི་རྟག་པ་ཉིད་གདོན་མི་ཟ་བར་མྱོང་འགྱུར་དུ་འབྱུང་བ་རང་རྒྱུས་སྦྲེལ་བའོ། །རང་གྲུབ་ནས་སྐད་ཅིག་ལས་ཕན་ཚུན་དུ་མི་གནས་པར་དེ་མ་ཐག་ཏུ་འཇིག་པའོ། །འཁོར་བ་ཐོག་མེད་དུས་ཅན་གྱི་འགྲོ་ཞིང་འོང་བའི་འདུ་བྱེད་རྣམས་ཞིག་ཀྱང་ཡང་སྐྱེ་བས་སྐྱེ་སོགས་སོ། །ནད་ཀྱི་སོགས་ཀྱིས་རྒ་འཆི་བསྡུ་ལ། ཁམས་སོགས་སྔར་བཞིན་ནོ། །སེམས་ཅན་སྣ་ཚོགས་སོགས་ལ་ཏིང་ངེ་འཛིན་གྱི་ཕྱིར་མ་བསྐྱོད་པ་དང་། བསྐྱོད་ཀྱང་དེ་མ་ཐོབ་པ་དང་།དེ་ཐོབ་པ་གསུམ་གྱི་དང་པོ་ནི།ཆགས་སོགས་དང་བཅས་པ་ནི།སེམས་ཉོན་མོངས་ཅན་ཏེ། དེ་དག་གིས་དཀྲིས་པའོ། །བྲལ་བ་དགེ་བ་དང་ལུང་མ་བསྟན་གྱི་སེམས་ཀུན་ནས་དཀྲིས་པ་མེད་པའོ། །གཉིས་པ་ནི། ནང་དུ་ཞི་གནས་ལ་སེམས་གཏོད་པ་དང་། བརྗེད་ངས་པས་འདོད་ཡོན་ལ་སེམས་423

འཇུག་པ་བསྡུས་གཡེང་ངོ་། །ཤིན་ཏུ་ཞི་ནས་གཉིད་རྨུགས་ཀྱིས་ཀུན་ནས་དཀྲིས་པ་དང་། དེ་སྤང་བའི་ཕྱིར་དང་བར་འགྱུར་བའི་དམིགས་པ་ལ་གཏོད་པས་བྱིང་བཟུང་ངོ་། །དེ་ལ་ལེགས་པར་གཏད་པ་མེད་ཡོད་ཀྱི་རྒོད་མི་རྒོད་དོ། །ཞུམ་རྒོད་སྤངས་མ་སྤངས་ཀྱི་ཞི་མ་ཞིའོ། །གསུམ་པ་ནི། ཡིད་བྱེད་དང་དངོས་གཞིའི་བསམ་གཏན་ཐོབ་མ་ཐོབ་ཀྱི་མཉམ་པར་བཞག་མ་བཞག་གོ །སོགས་ཀྱི་སྒྲས་ལམ་དང་སྤོང་བའི་མཐར་ཐུག་མ་ཐུག་གི་ཤིན་ཏུ་བསྒོམས་པ་དང་རྣམ་གྲོལ་བ་ཡིན་མིན་ནོ། །འཇིག་རྟེན་པའི་འབྱོར་པ་སྟེ། ཕུན་ཚོགས་ཐམས་ཅད་ཀྱི་མཐའ་གཏན་དུ་མི་གནས་པས་རྒྱད་པའི་ཉེས་པ་ཅན་ནོ། །སྣོད་འཇིག་ཆགས་ལ་འཇིག་མི་འཇིག་དང་།བསྐལ་པ་བར་མའི་དབྱེ་བ་དང་།བསྐལ་པའི་ཚད་དང་། དེས་ལྷའི་ཚེ་ཚད་གཞག་པ་དང་། ལྷ་རྣམས་འཆི་འཕོ་བའི་ཚུལ་ཏེ། ལྔ་ལས། དང་པོ་ནི། སྣོད་འཇིག་བྱེད་གསུམ་སྟེ། བསམ་གཏན་དང་པོ་མན་ཆད་ན་རྟོག་དཔྱོད་མེ་དང་འདྲ་བས་གདུང་བའི་ཕྱིར་མེས་་་་་་་འཚིག གཉིས་པར་ལུས་མཉེན་པར་བྱེད་པའི་དགའ་བ་ཆུ་ལྟ་བུ་ཡོད་པས་ཆུས་འདྲུལ། གསུམ་པར་དབུགས་འབྱུང་རྔུབ་ཀྱི་རླུང་ཡོད་པས་རླུང་གིས་སྐེམ་མོ།།སས་འཇིག་པ་མེད་དེ།སྣོད་ས་ཡིན་པས་དེ་མེ་ཆུ་རླུང་གསུམ་དང་མི་མཐུན་གྱི་ས་དང་མཐུན་པས་སོ། །ནང་གི་སྐྱོན་མེད་པས་མེས་བསམ་གཏན་གཉིས་པ་དང་། ཆུས་གསུམ་པ་དང་། རླུང་གིས་བཞི་པ་མི་འཇིག་གོ །དེ་ལ།འཇིག་པའི་བསྐལ་པ་དམྱལ་བ་ཡི།།སྲིད་པ་མེད་ནས་སྣོད་ཟད་པ།།ཞེས་པས་དམྱལ་བར་སེམས་ཅན་གསར་དུ་མི་སྐྱེ་ཞིང་རྙིང་པ་འཆི་འཕོ་བས་གནས་་་་བསྐལ་རྫོགས་ལ། ངེས་པར་དམྱལ་བ་མྱོང་འགྱུར་གྱི་ལས་ཡོད་པ་རྣམས་འཇིག་རྟེན་གཞན་དུ་སྐྱེ་ཞིང་ལས་ཟད་པ་རྣམས་མཐོ་རིས་སུ་སྐྱེའོ། །དམྱལ་424

བར་སེམས་ཅན་གཅིག་ཀྱང་མ་ལུས་པ་ན་དམྱལ་བ་ཞིག་པས་འཇིག་རྟེན་་་་འདི་ཞིག་པ་ཡིན་ནོ།།དུད་འགྲོ་ཡི་དྭགས་ཀྱང་དེ་དང་འདྲ་ལ།རྒྱ་མཚོའི་དུད་འགྲོ་ནི། སྔར་འཇིག་ལ་ལྷ་མི་དང་ལྷན་ཅིག་པ་ནི། ལྷན་ཅིག་ཏུའོ། །དེ་ནས་མི་འགའ་ཞིག་གིས་ཆོས་ཉིད་ཀྱིས་ཐོབ་པའི་བསམ་གཏན་དང་པོ་ལ་ཞུགས་་་་་ནས་ལངས་ཏེ།ཀྱེ་མ།དབེན་པ་ལས་སྐྱེས་པའི་དགའ་བ་དང་བདེ་བ་ནི།བདེ་བ་ཡིན་ནོ།།ཞི་བ་ཡིན་ནོ།།ཞེས་བརྗོད་པས་གཞན་དག་ཀྱང་དེ་ལ་ཞུགས་ཤིང་ཤི་ནས་བསམ་གཏན་དང་པོར་སྐྱེའོ། །སྒྲ་མི་སྙན་པ་ལ་ཆགས་བྲལ་གྱི་ལམ་མེད་པས་ན། ཤི་ནས་འདོད་ལྷར་སྐྱེ་ལ། འདོད་ལྷས་བསམ་གཏན་དང་པོ་བསྐྱེད་ནས་བསམ་གཏན་དང་པོར་སྐྱེ་ཞིང་།དེའི་ལྷ་འགའ་ཞིག་ལ་ཆོས་ཉིད་ཀྱིས་ཐོབ་པའི་བསམ་གཏན་གཉིས་པ་སྐྱེ་སྟེ། ཀྱེ་མ། ཏིང་ངེ་འཛིན་ལས་སྐྱེས་པའི་དགའ་བ་དང་བདེ་བ་ནི། བདེ་བ་ཡིན་ནོ། །ཞི་བ་ཡིན་ནོ། །ཞེས་བརྗོད་པས་གཞན་གྱིས་ཀྱང་དེ་བསྐྱེད་ནས་འོད་གསལ་གྱི་ལྷར་སྐྱེའོ། །སར། མི་ལ་བསམ་གཏན་གཉིས་པ་ཐོབ་ནས་ཤི་ནས་འོད་གསལ་དུ་སྐྱེ་བར་བཤད་དོ། །དེ་ལྟར་ཚངས་པའི་འཇིག་རྟེན་མན་ཆད་ན་སེམས་ཅན་གཅིག་ཀྱང་མེད་་་་་པར་གྱུར་པ་ནི། སེམས་ཅན་འཇིག་པའོ། །དེ་བཞིན་དུ་ཆུས་འཇིག་པ་ན།བསམ་གཏན་གསུམ་པའི་བར་ཐོབ་ནས་དེར་སྐྱེ་ལ།རླུང་གིས་འཇིག་ན།བཞི་པའི་བར་ཐོབ་ནས་དེར་སྐྱེའོ། །དེ་ལྟར་སེམས་ཅན་གྱི་འཕེན་པའི་ལས་ཟད་པས་དེའི་ཡོ་བྱད་མི་འབྱུང་།སྨན་དང་རྩི་ཤིང་སྐམ།ཆར་མེད་པས་ཉི་མ་འདི་ཉིད་ཀྱིས་ཤས་ཆེར་སྲེག་ལ། འདི་ལས་བཞི་འགྱུར་གྱི་ཚ་བའི་ཉི་མ་དྲུག་ནང་ན་ལྷ་མེད་པ་འབྱུང་སྟེ།ཉི་མ་གཉིས་པས་ལྟེང་ཀ་ཆུང་ཆེ་དང་།གསུམ་པས་ཆུ་ཀླུང་ཆུང་ཆེ་དང་། བཞི་པས་མ་དྲོས་པ་དང་། ལྔ་པ་དང་དྲུག་པའི་ཕྱོགས་425

གཅིག་གིས་རྒྱ་མཚོ་དང་། དྲུག་པ་དང་བདུན་པས་རི་རབ་དང་ས་ཆེན་པོ་སྲ་བ་བསྲེགས་ཏེ་མེ་ལྕེ་རླུང་གིས་བདས་ནས་ཚངས་པའི་འཇིག་རྟེན་མན་ཆད་དུ་འགྲོ་ཞིང་བསྲེགས་ནས་དུ་བ་དང་ཐལ་བའི་ལྷག་མ་ཙམ་ཡང་མ་ལུས་པ་་ནི། སྣོད་འཇིག་པའོ། །ཚངས་པའི་འཇིག་རྟེན་སྲེག་པའི་མེ་ལྕེ་དེའི་ས་པ་ཡིན་གྱི། ས་རིས་མི་མཐུན་པས་བསྲེག་པ་མེད་དོ། །འོན་ཀྱང་འདོད་པའི་མེ་ལྕེ་དང་འབྲེལ་བས་དེ་ཉིད་ལས་རླུང་གིས་ཁྱེར་ནས་ཞེས་བཤད་དོ། །ཆུས་འཇིག་པ་ནི། མེས་འཇིག་པ་བདུན་འདས་པའི་རྗེས་སུ་འབྱུང་སྟེ། བསམ་གཏན་གཉིས་པ་ཉིད་ལས་བྱུང་བའི་ལྷན་ཅིག་སྐྱེས་པའི་ཆུའི་ཁམས་འབྱུང་སྟེ། དེས་སྣོད་ལན་ཚྭ་བཞིན་དུ་ཞུ་ནས་དེའང་དེ་དང་ལྷན་ཅིག་མེད་པར་འགྱུར་རོ། །རླུང་གིས་འཇིག་ན་མེ་བདུན་དང་ཆུ་རེ་རེ་སྤེལ་བའི་ཆུ་བདུན་འདས་པའི་རྗེས་སུ་ས་ལྟར་ན། མེ་གཅིག་བཤད་ལ། དགེ་རྒྱས་ཀྱི་ཚེ་ཚད་དང་བསྟུན་ན་མཛོད་བཞིན་མེ་བདུན། བདེ་བས་དེ་དག་འདས་པའི་འོག་ཏུ་བསམ་གཏན་གསུམ་པ་ནས་བྱུང་བའི་ལྷན་ཅིག་སྐྱེས་པའི་རླུང་གིས། རླུང་ནད་ཀྱིས་ལུས་རུས་པའི་བར་དུ་བསྐམས་པ་བཞིན་སྐམ་པར་བྱེད་ཀྱི། འཐོར་བར་མིན་ཞེས་སར་འདོད་ལ། མཛོད་འགྲེལ་དུ་འཐོར་བར་བཤད་དེ། དེའང་དེ་དང་ལྷན་ཅིག་མེད་པར་འགྱུར་རོ། །ཆུ་རླུང་གཉིས་ཀྱང་རང་རང་གི་ས་པས་འཇིག་པར་བྱེད་པ་ཡིན་ཀྱང་། འགྲེལ་པས་གཅིག་ཏུ་བཤད་དོ། །བསམ་གཏན་བཞི་པ་ལ་ནི།ནང་གི་བསམ་གཏན་གྱི་སྐྱོན་དང་བྲལ་བས་ཕྱིའི་སྐྱོན་ཡང་མི་འཇུག་པས།ཕྱིའི་འཇིག་བྱེད་མེད་ཀྱང་རྟག་པ་མིན་ཏེ། གཞལ་མེད་ཁང་རྣམས་ལ་འབྲེལ་བ་ཡོད་པས་འབྱུང་འཇིག་བྱེད་པས་སོ།།ཁ་ཅིག གནས་གཙང་མའི་མཐུ་ཡིན་ཟེར་ལ། དེ་ལྟར་ན། ནང་སྙོམས་འཇུག་གི་ཁྱད་པར་ལས་སྣོད་ཚེ་རིང་ཐུང་དུ་426

འགྱུར་རོ། །བཞི་པ་ན་མེད་མི་གཡོའི་ཕྱིར། །མི་རྟག་དེ་ཡི་གཞལ་མེད་ཁང་། །སེམས་ཅན་བཅས་ཏེ་འབྱུང་འཇིག་ཕྱིར།།མེ་ཡིས་བདུན་ནོ་ཆུ་ཡིས་གཅིག།དེ་ལྟར་ཆུ་བདུན་ཐལ་ནས་ཀྱང་། །མེ་ཡིས་བདུན་ནོ་དེ་ནས་ནི། །མཇུག་ཏུ་རླུང་གིས་འཇིག་པ་ཡིན།།ཞེས་སོ།།གཉིས་པ་ནི།མར་འགྲིབ་ཀྱི་ཚེ་ལོ་སུམ་ཅུ་པ་ལ་མི་རྣམས་ཆོས་མིན་སྤྱོད་པའི་རྒྱུས་ལྷས་ཆར་མི་འབེབས། འབྲས་བུ་མི་སྨིན་པས་མུ་གེ་འབྱུང་སྟེ། བཀྲེས་ཤིང་ཉམ་ཆུང་བ་འདུས་ནས་འཆི་བས་དང་།གབ་ཙེའི་ནང་དུ་འབྲས་བུའི་ས་བོན་བཞག་སྟེ་རིན་པོ་ཆེ་བཞིན་སྲུང་བས་་་གབ་རྩེ་བ་དང་།ཤི་བ་དང་རུས་པ་སྣུམ་མེད་དཀར་པོར་འགྱུར་བ་དང་།རུས་པ་བསྐོལ་ནས་འཐུང་བས་རུས་གོང་དཀར་པོ་བ་དང་། ཐུར་མས་ཟས་ཉི་མ་རེས་མོས་སུ་འགྱེད་པ་དང་སྣོད་ནས་འབྲུ་ཐུར་མས་བྲུས་ཏེ་ཆུ་མང་པོ་བསྐོལ་ནས་འཐུང་བས་ཐུར་མས་འཚོ་བ་སྟེ། གསུམ་མམ། བཀྲེས་ཤིང་ཉམས་སྟོབས་མེད་པས་ས་ལ་འགྱེལ་ཏེ་ལྡང་མི་ནུས་པ་རྗུད་པ་ཞེས་བྱ་སྟེ།དེས་ཤི་བ་ཐམས་ཅད་ཡི་དྭགས་སུ་སྐྱེའོ། །དེ་རེ་ལྟར་ཐོགས་ན་ལོ་བདུན། ཟླ་བ་བདུན། ཞག་བདུན་ནོ། །དེ་ནས་ལྷག་མ་རྣམས་འདུས་ཤིང་ཚོགས་ནས་ཆུང་བུར་སྐྱོ་བས་སམ། དེའི་བར་ལ་ཆུ་རླུང་ལ་སོགས་པར་ཨུཏྤ་ལའི་རྩ་བ་ལ་སོགས་པས་འཚོ་བ་རྣམས་འདུས་ནས་ཕན་ཚུན་བྱང་སེམས་སྐྱེས་པས་མུ་གེ་ཆད་དེ། ཚེ་ལོ་ཉི་ཤུ་པར་གྱུར་པ་ན་སྐྱོ་བ་མེད་ནས་ཆོས་མིན་སྤྱད་པས་མི་མ་ཡིན་གྱིས་ཡམས་དང་། གནོད་པ་དང་། འགོ་བའི་ནད་གསོར་མི་རུང་བ་བཏང་སྟེ། ཕལ་ཆེར་འཆི་སྟེ།ཟླ་བ་བདུན་དང་ཞག་བདུན་ནོ།།དེ་ནས་འབྲིང་དུ་སྐྱོ་བས་ནད་ཆད་ནས་ཚེ་ལོ་བཅུ་པར་གྱུར་པ་ན་ཉེས་སྤྱོད་ཤས་ཆེར་སྤྱད་དེ། གཅིག་གིས་གཅིག་མཐོང་ན། རྔོན་པས་རི་དྭགས་བཞིན་གསོད་སེམས་དྲག་པོས་རྩྭ་ལ་427

སོགས་པ་བླངས་པ་རྣམས་མཚོན་ནོན་པོ་བརྡར་བར་གྱུར་ཏེ། གཅིག་གིས་གཅིག་གསོད་པ་ཞག་བདུན་འབྱུང་། དེ་གཉིས་ཀྱིས་ཤི་བ་རྣམས་དམྱལ་བར་སྐྱེའོ། །དེའི་ཚེ་གླིང་གཉིས་སུ་བཀྲེས་སྐོམ་ཆེ་བ་དང་། མདོག་ངན་ཅིང་ཉམ་ཆུང་བ་དང་། གནོད་སེམས་ཆེ་བ་ཙམ་འབྱུང་ངོ་། །དེའི་ཚེ་རྒྱད་པས་རིང་ན་ལོ་བཅུ། བུ་མོ་ཟླ་བ་ལྔ་ནས་བག་མར་གཏོང་། ལུས་རྒུད་པས་མཐོ་གང་ཆག་གང་། ཡོ་བྱད་རྒུད་པས་ཁ་ཟས་ཀྱི་མཆོག་ཁྲེ་རྒོད། གོས་ཀྱི་མཆོག་སྐྲའི་ལྭ་བ།རྒྱན་གྱི་མཆོག་མཚོན་ཆའོ། །མར། སྦྲང་རྩི། འབྲུ་མར། བུ་རམ། ལན་ཚྭའི་རོ་ལྔ་མེད་དོ།།བསྐལ་པ་བར་མ་འདི་གསུམ་མཛོད་ཀྱི་འགྲེལ་བཤད་དང་།གདགས་པར་ཚེ་ལོ་བཅུ་པ་ལ་རེས་མོས་སུ་འབྱུང་བར་བཤད་དོ། །དགེ་འདུན་ལ་བསོད་སྙོམས་གུས་པས་ཕུལ་བ་དང་།ཨ་རུ་ར་ཕུལ་བ་དང་།ཉི་མ་འགའ་ཞིག་སྲོག་གཅོད་སྤངས་ན། འདི་ལས་ཐར་རོ། །གསུམ་པ་དེ་དག་གི་བར་བསྐལ་གཅིག་ཚར་ཕྱིན་པ་སྟེ། རྫོགས་པ་ཡིན་ནོ། །གསུམ་པ་ནི། དེ་ལྟར་ཡ་ཐོག་རིང་མོ་མར་སོགས་དང་། ཡར་འཕེལ་བ་ནི། མཚོན་གྱི་རྗེས་ལ་ཕན་ཚུན་འདུས་ནས་ཆེར་སྐྱོ་བར་འགྱུར་ཏེ།སྲོག་གཅོད་སྤངས་པས་ཉི་ཤུ།མ་བྱིན་ལེན་སྤངས་པས་བཞི་བཅུའམ་ལྔ་བཅུ། འདོད་ལོག་སྤངས་པས་བརྒྱ། རྫུན་སྤངས་པས་ཉིས་བརྒྱའམ་ཕྱེད་དང་སུམ་བརྒྱ། ཕྲ་མ་སྤངས་པས་ལྔ་བརྒྱ། ཚིག་རྩུབ་སྤངས་པས་སྟོང་། བཀྱལ་བ་སྤངས་པས་ཉིས་སྟོང་ངམ་ཕྱེད་དང་སུམ་སྟོང་། བརྣབ་སེམས་སྤངས་པས་ལྔ་སྟོང་། གནོད་སེམས་སྤངས་པས་ཁྲི། ལོག་ལྟ་སྤངས་པས་ཉི་ཁྲི། ཆོས་མ་ཡིན་པའི་ཆགས་པས་ཆགས་པ་དང་། འདོད་པས་ཟིལ་གྱིས་ནོན་པ་དང་། ཆོས་ལོག་དང་ལྡན་པ་གསུམ་སྤངས་པས་བཞི་ཁྲི། ཕ་མར་མི་འཛིན་པ་སོགས་སྤངས་པས་བརྒྱད་ཁྲི་པར་གྱུར་ཏེ།མདོག་དང་།སྟོབས་དང་།428

བདེ་བ་དང་། དབང་ཕྱུག་ལ་དབང་བྱེད་པས་དར་ཏེ། བྱ་གག་འཕུར་བས་སླེབ་ཙམ་གྱི་བར་ཡོང་བའི་གྲོང་གིས་ཁྱབ་པ་དང་། བུ་མོ་ལོ་ལྔ་བརྒྱ་ནས་བག་མར་གཏོང་།སྙེ་མ་རེ་ལ་འབྲུ་བྲེ་བཞི་འབྱུང་།དེའི་འདོད་པ་དང་། ཟས་མི་ཟ་བ་དང་། རྒ་བའི་ནད་ཡོད་དོ། །དེ་ནས་བཅུ་པའི་བར་དུ་མར་འབྲི་བ་གཉིས་ནི། ཁུག་པ་གཅིག་སྟེ། བཅོ་བརྒྱད་ནི། བར་གྱི་ཁུག་པའོ། །ཐ་མར་ཡར་སྐྱེ་བ་ཁུག་པ་གཅིག་དང་ཡུན་མཉམ་པ་ནི། མ་ཐོག་རིང་པོ་སྟེ། དེ་ལྟར་བར་བསྐལ་ཉི་ཤུའི་བཅུ་དགུ་ལ་སེམས་ཅན་དང་། གཅིག་ལ་སྣོད་ཀྱི་འཇིག་རྟེན་འཇིག་གོ།འདིར་ལོ་བརྒྱའམ་ཉིས་བརྒྱ་ནས་འཕེལ་འགྲིབ་བྱེད་པ་ལྟར་ན། དམྱལ་བ་ཡང་སོས་ཀྱི་ཚེ་ཚད་ཀྱང་མི་ཤོང་ངོ་། །ཞིག་པ་སྟེ། སྟོང་པར་འདུག་པ་སྟེ་འཕེལ་འགྲིབ་མེད་ཀྱང་དེ་དང་ཡུན་མཉམ་པའོ། །དེ་ལྟར་ནམ་མཁའ་སྟོང་པ་ལས་སེམས་ཅན་རྣམས་ཀྱི་འཆགས་པའི་ལས་ཀྱི་དབང་གིས་ནམ་མཁའ་ལ་་སྣོད་འཆགས་པའི་སྔ་ལྟས་སུ་གྱུར་པའི་རླུང་འཇམ་པོ་འཇམ་པོ་ལྡང་བ་ནི།སྟོང་བསྐལ་གྱི་མཇུག་རྫོགས་ཤིང་འཆགས་བསྐལ་གྱི་མགོ་རྩོམ་སྟེ། དེའང་མཇུག་ཏུ་ཞིག་པ་དེ།དང་པོར་འཆགས་པ་ཆོས་ཉིད་ཡིན་པས།རླུང་གིས་ཞིག་རྗེས་ཡིན་ན། དང་པོར་བསམ་གཏན་གསུམ་པའི་གཞལ་མེད་ཁང་འཆགས་ལ། དེ་ནས་རིམ་གྱིས་གཉིས་པ་ནས་འཐབ་བྲལ་བའི་བར་གཞལ་མེད་ཁང་ནམ་མཁའ་ལ་སྤྲུལ་པ་བཞིན་དུ་འབྱུང་བར་འགྱུར། ཆུས་ཞིག་རྗེས་ཡིན་ན།བསམ་གཏན་གཉིས་པ་མན་ཆད་དོ། །མེས་ཞིག་རྗེས་ཡིན་ན། དང་པོ་མན་ཆད་དོ། །དེ་ནས་རླུང་གི་རྗེས་ཡིན་ན། བསམ་གཏན་བཞི་པའི་ལྷ་ཚེ་ལས་བསོད་ནམས་ཟད་པ་ཤི་འཕོས་ཏེ།འོག་མ་གསུམ་དུ་སྐྱེ་ལ།ཆུ་ཡིན་ན།བསམ་གཏན་གསུམ་པ་ནས། མེ་ཡིན་ན། བསམ་གཏན་གཉིས་པ་ནས་འཕོས་ནས་429

འོག་མ་དག་ཏུ་སྐྱེའོ། །དེ་ནས་འདོད་ལྷའི་གཞལ་མེད་ཁང་བཞི་འབྱུང་། དེར་ཡང་འོད་གསལ་ནས་འཕོས་པའི་ལྷ་སྐྱེའོ། །དེའི་འོག་ཏུ་རླུང་ནས་རི་རབ་ཀྱི་བར་དུ་མས་རིམ་གྱིས་འཆགས་སོ་། །མཛོད་དུ་ནམ་མཁའི་གཞལ་མེད་ཁང་རྣམས་ཡས་རིམ་གྱིས་འཆགས། རླུང་ནས་རི་རབ་ཀྱི་བར་མས་རིམ་གྱིས་འཆགས། སྣོད་འཆགས་པའི་བར་བསྐལ་གཅིག་རྫོགས་ནས་བཅུད་ཡས་རིམ་གྱིས་འཆགས་པར་བཤད་དོ། །གདགས་པར། སྣོད་མས་རིམ་ནས་འཆགས་ནས་མཇུག་ཏུ་ཚངས་པའི་གཞལ་མེད་ཁང་གྲུབ་ཅིང་། བཅུད་ཡས་རིམ་ནས་རྒྱལ་ཆེན་རིགས་བཞི་ཡན་ཆད་ཆགས་པས་འཆགས་བསྐལ་རྫོགས་པར་་་་་་་བཤད་དོ། །དེ་ལ་འོད་གསལ་གྱི་ལྷ་ཚེ་སོགས་གསུམ་ཟད་པ་ཚངས་པར་སྐྱེ་བའི་ལས་མཆོག་བསགས་པ་གཅིག་ཚངས་ཆེན་དུ་སྐྱེའོ། །དེ་གཅིག་པུ་སྐྱོ་བར་གྱུར་ནས་སེམས་ཅ་ན་གཞན་ཡང་འདིར་སྐྱེ་བར་གྱུར་ཅིག་ཅེས་སྨོན་ནོ། །འདིའི་སྐྱོ་བ་ནི།ཡིད་མི་བདེ་མ་ཡིན་གྱི།སྐྱོ་བའི་སྲིད་པ་ཡིན་ནོ། །དེ་ནས་གོང་ནས་སེམས་ཅན་གཞན་ཡང་དེར་སྐྱེས་པ་དང་། དེའི་སྨོན་པས་སྐྱེས་པ་མིན་ཡང་འདི་དག་ནི། བདག་གི་དབང་གིས་བྱུང་བ་ཡིན་ནོ། །ཞེས་འཛིན་དེ་དག་ཀྱང་སྐྱེས་ཐོབ་ཀྱིས་ཚངས་པའི་སྨོན་ལམ་བཏབ་པ་དྲན་ནས་བདག་ཅག་་་་་ཚངས་པའི་དབང་གིས་སྐྱེས་སོ། །ཞེས་སེམས་ལ། དང་པོར་སྐྱེས་པ་དེ་ལུས་ཆེ་ཞིང་འབྱིན་པ་པོར་སེམས་པའི་ཕྱིར་ཚངས་ཆེན་དང་། མེས་པོ་དང་། གཙོ་བོ་ཞེས་དང་། ཕྱིས་སྐྱེས་པ་ལུས་ཆུང་ཞིང་དེའི་འདོད་པ་ལས་སྐྱེས་པར་སེམས་པའི་ཕྱིར་དེའི་འཁོར་ཡིན་ནོ།།དེ་ནས་འདོད་ལྷ་དྲུག་ཡས་རིམ་དང་། དེ་ནས་བྱང་དང་། ནུབ་དང་། ཤར་དང་། ལྷོའི་མི་རྣམས་འཆགས་ཏེ། དེ་ཡང་འདོད་པར་སྐྱེ་བའི་ལས་མཆོག་བསགས་པ་ནི། དེ་ལས་གཞན་དུ་མི་འགྲུབ་པས་འོད་430

གསལ་ནས་ཚེ་སོགས་ཟད་པ་གཅིག་བསྐལ་པ་དང་པོ་པའི་མིར་སྐྱེ་སྟེ། དེ་ཡང་གཟུགས་ན་སྤྱོད་པའི་ལྷ་དང་འདྲ་བ་ཡིད་ལས་བྱུང་ཞིང་ཡན་ལག་དང་ཉིང་ལག་དང་དབང་པོ་མ་ཚང་བ་མེད་པ། ངན་པ་མ་ཡིན་པ་མཛེས་པ། ཁ་དོག་ལ་གནས་པ་རང་གི་འོད་ཅན། ནམ་མཁའ་ལ་འགྲོ་ཞིང་དགའ་ལ། ཟས་སུ་དགའ་བ་ཟ་བ། ཚེ་ལོ་དཔག་ཏུ་མེད་པ་ཐུབ་པའོ། །དེའི་ཚེ་ཁྱིམ་ལ་སོགས་པ་མེད་པ་གཞི་མཉམ་པར་འདུག་གོ །དེ་དག་གི་ལས་ཀྱིས་སའི་བཅུད་ཁ་དོག་མར་གསར་འདྲ་བ་རོ་སྦྲང་རྩི་འདྲ་བ་ཞིག་གིས་ས་གཞི་ཐམས་ཅད་ཁྱབ་པར་གྱུར་པ་དང་། རོ་ལ་བརྐམ་པ་ཞིག་གིས་དེའི་དྲི་མནམ་སོར་མོའི་རྩེ་མོས་བླངས་ཏེ་ཟོས་ལ། གཞན་ཡང་། དེ་བཞིན་དུ་བྱེད་དེ། ཁམ་ཟས་ཟ་བའི་དང་པོའོ།།ཁམ་ཟས་ཟོས་པས་ལུས་རྩུབ་པ་དང་ལྕི་བར་གྱུར་ཏེ།འོད་ཡལ།མུན་པ་བྱུང་བ་དང་།སྤྱིའི་ལས་ཀྱིས་ཉི་ཟླ་བྱུང་ངོ་།།ས་འགྲེལ་དུ།ལྷའི་བུ་ཉི་མ་ནི།རི་རབ་ཀྱི་ལྷོའམ། བྱང་གི་ངོས་གང་དུ་དེ་མཐོང་བ་དེར་སོང་ནས་འཇུག་པར་བྱེད་དོ།།ཞེས་སོ།།རོ་ལ་ཆགས་པས་སའི་བཅུད་དེ་ནུབ་པ་དང་།ཀྱེ་མའོ།།སའི་བཅུད་ཅེས་མྱ་ངན་དང་པོ་བྱུང་ངོ་། །དེ་ནས་སའི་ཞག་སེར་པོ་སྦྲང་རྩིའི་རོ་ཅན་དང་། དེ་ནས་ལྡུམ་བུའི་ཚལ་དམར་པོ་སྦྲང་རྩིའི་རོ་ཅན་དང་། དེ་ནས་མ་རྨོས་མ་བཏབ་པའི་འབྲས་སཱ་ལུ་ཕུབ་ཤུན་མེད་པ་དང་། དེ་ནས་ཕུབ་ཤུན་ཅན་བྱུང་ངོ་།།དེ་དག་ཆེར་ཟོས་མདོག་ངན་ཅིང་ལྕི་ལ།ཆུང་ངུ་ཟོས་ན་བཟང་ཞིང་དེ་དག་ཕན་ཚུན་བརྙས་ཤིང་མི་དགེ་བ་སྤྱད་པའི་མཐུས་ནུབ་བོ། །དེ་ཟས་རགས་པ་ཡིན་པས་རྒྱུ་མཐུན་འབྱུང་བའི་ཕྱིར་བཤང་གཅིའི་ལམ་དང་་ཕོ་མོའི་དབང་པོ་བྱུང་སྟེ། དེའང་ཆགས་པའི་དབང་གིས་མིག་ཚུགས་སུ་བལྟས་པས་སོ།།དེ་ནས་སྔོན་གོམས་པའི་རྒྱུས་ཚུལ་མིན་ཡིད་བྱེད་ཀྱིས་འཁྲིག་431

པ་སྤྱད་དེ། འཁྲིག་པའི་དང་པོའོ། །དེ་ནས་འབྲས་སཱ་ལུ་མཐོ་རྩེར་སྐྱེ་བ་ནང་བརྔས་ནུབ་སྐྱེ། ནུབ་བརྔས་ནང་སྐྱེ་བ་ལ། ནང་བཟའ་བྱ་ནང་ལེན། ནུབ་བཟའ་བྱ་ནུབ་ལེན་ནོ། །ལེ་ལོ་ཅན་ཞིག་གིས་གསོག་འཇོག་བྱས་པས་ཀུན་གྱིས་དེ་བཞིན་དུ་བྱས་ཏེ་བརྔས་ཤུལ་དུ་སྐྱེར་མ་འདོད་པ་དང་། ཞིང་མུ་ཐུག་གིས་བགོས་ནས་འཛིན་ལ། དེ་ལ་མ་བྱིན་ལེན་བྱུང་སྟེ། དེ་བསྲུང་བའི་ཕྱིར་མི་ཞིག་ཞིང་སྲུང་བའི་ཞིང་དཔོན་དུ་བསྐོས་ཏེ། སྟོན་ཐོག་དྲུག་ཆ་བསྟབས་པས་རྒྱལ་སྲིད་བྱུང་སྟེ། དེ་སྐྱེ་བོ་ཕལ་པོ་ཆེས་བཀུར་བ་དང་སྐྱེ་རྒུ་དགའ་བར་བྱེད་པས་མང་པོས་བཀུར་བའི་རྒྱལ་པོ་སྟེ། རྒྱལ་པོའི་དང་པོའོ། །འཁྲིག་པ་སྤྱོད་པ་ལ་སྨད་པས་ཁྱིམ་ཕུབ་ལ།ཁྱིམ་ལས་ཡིད་ཕྱིར་ཕྱོགས་པས་ན།ཕྱི་རོལ་ཡིད་དེ།བྲམ་ཟེ་དང་། ཉོན་མོངས་རྣམ་པ་སྣ་ཚོགས་དང་ལྡན་པའི་ལས་བྱེད་པའི་རྗེ་རིགས་དང་། ངན་ལས་དང་གནོད་པའི་ལས་བྱེད་པ་དམངས་རིགས་དང་།རྒྱལ་པོའི་རྔན་པ་ལ་བལྟས་ནས་མི་གསོད་པའི་གཏུམ་པོ་གདོལ་པའི་རིགས་བྱུང་ཞིང་། རྒྱལ་པོ་ཞིག་གིས་ཆགས་པས་མ་བགོས་པས་རྐུན་པོ་བྱུང་། དེ་ལ་མཚོན་འདེབས་པ་དང་།ཁ་ཅིག བདག་ཅག་གིས་ཉེས་པ་མ་བགྱིས་ཞེས་རྫུན་སྨྲ་་དག་ཀྱང་བྱུང་ངོ་། །དེས་ན་ཕུང་ཁྲོལ་གྱི་རྩ་བ་ནི། རོ་ལ་ཆགས་པ་དང་ལེ་ལོའོ། །སྔར་བྱུང་སེམས་ཅན་གཟུགས་ཅན་བཞིན། །དེ་ནས་རིམ་གྱིས་རོ་ལ་ཆགས། །ལེ་ལོས་གསོག་འཇོག་བྱས་ནས་ནི། །འཛིན་བཅས་རྣམས་ཀྱིས་ཞིང་དཔོན་བསྟབས། །ཞེས་སོ། །རིགས་བཞི་བྱུང་ནས་སྡུག་མི་སྡུག་གིས་འགྲོ་བ་ལྔ་མྱོང་འགྱུར་གྱི་ལས་བརྩམས་ཏེ། ཡི་དྭགས་དང་དུད་འགྲོ་བྱུང་ཞིང་། བདག་པོར་འགྱུར་བའི་ལས་ཀུན་ནས་ཉོན་མོངས་ཅན་གྱིས་དམྱལ་བ་ན་གཤིན་་་་་རྗེའི་རྒྱལ་པོར་སྐྱེས་ཏེ། དེ་ནི་བྱང་སེམས་དང་ལྷར་འདོད་པའང་ཡོད་དོ། །དེ་432

ནས་དམྱལ་སྲུང་དང་། ཟངས་ལྕགས་དང་། མེ་ལ་སོགས་པ་སྤྲུལ་པ་བཞིན་འབྱུང་ཞིང་། སེམས་ཅན་ཁ་ཅིག་དམྱལ་བར་སྐྱེས་པ་དང་འཆགས་པ་རྫོགས་པ་ཡིན་ནོ། །འཆགས་པ་དང་པོའི་རླུང་ནས་ནི། །དམྱལ་བའི་སྲིད་པའི་བར་དུའོ། །དེ་ལྟར་ན་སྣོད་ལ་གཅིག་དང་། སེམས་ཅན་ལ་བཅུ་དགུ་སྟེ། ཉི་ཤུར་འཆགས་སོ། །ཆགས་ནས་འདུག་པ་གནས་བསྐལ་ཏེ། ཚེ་ལོ་དཔག་ཏུ་མེད་པ་ནས་འགྲིབ་པའི་མགོ་བཙུགས་པ་མན་ཆད་ཡིན་གྱི། བརྒྱད་ཁྲི་པ་ནས་འདོད་པ་འཁྲུལ་ཏེ། ཇི་སྐད་དུ།། དམྱལ་བའི་སེམས་ཅན་བྱུང་གི་བར་མི་རྣམས་ཀྱི་ཚེ་ལོ་དཔག་ཏུ་མེད་པ་ལ་ལྷག་མ་བར་གྱི་བསྐལ་པ་བཅུ་དགུ་འདའ།ཞེས་དང་།དམྱལ་བའི་སེམས་ཅན་བྱུང་ནས་ནི། ཆགས་ནས་གནས་པའི་གནས་སྐབས་ཀྱི་མགོ་ཟུག་པ་ཡིན་ནོ། །ཚེ་དཔག་ཏུ་མེད་པ་ཉིད་ནས་འགྲིབ་པ་ནས་ཚེ་ལོ་བཅུ་པའི་བར་དུ་འགྱུར་བ་འདི་ནི། གནས་པའི་གནས་སྐབས་ཀྱི་བར་གྱི་བསྐལ་པ་གཅིག་ཡིན་ཞེས་པས་སོ།།དེ་ནས་བརྒྱད་ཁྲིའི་བར་དུ་འཕེལ་ཞིང་།བཅུ་པའི་བར་དུ་འགྲིབ་པ་བཅོ་བརྒྱད། ཐ་མའི་ཡར་སྐྱེ་ཁུག་པ་གཅིག་དང་ཡུན་མཉམ་སྟེ། འཕེལ་འགྲིབ་མགྱོགས་བུལ་གྱི་དབང་གིས་སོ། །ཇི་སྐད་དུ།མགྱོགས་པ་དང་བུལ་བར་འགྲོ་བའི་ཁྱད་པར་ཏེ།མཐའི་བསྐལ་པ་གཉིས་ནི།དལ་གྱིས་འགྲོ་ལ། བར་མ་བཅོ་བརྒྱད་མགྱོགས་པར་འགྲོ་བས་ཐམས་ཅད་དུས་མཉམ་མོ། །ཞེས་སོ། །བར་གྱི་བསྐལ་པ་དཔག་མེད་ནས། །ཚེ་ལོ་བཅུ་པའི་བར་དུའོ། །དེ་ནས་ཡར་སྐྱེ་མར་འགྲིབ་པའི། །བསྐལ་པ་གཞན་ནི་བཅོ་བརྒྱད་དང་། །ཡར་སྐྱེ་བ་ནི་གཅིག་ཡིན་ཏེ། །དེ་དག་ཚེ་ནི་བརྒྱད་ཁྲིའི་བར། །ཞེས་པ་དང་མཐུན་ལ།སར།དེ་ལྟར་མར་འབྲི་བ་ཉི་ཤུ་དང་།ཡར་སྐྱེ་བ་ཉི་ཤུ་སྟེ།མར་འབྲི་བ་དང་ཡར་སྐྱེ་བ་བཞི་བཅུ་ནམ་ཐལ་བར་གྱུར་པ་དེའི་ཚེ། ཐམས་ཅད་433

ནི། བར་བསྐལ་བརྒྱད་ཅུར་ངེས་པ་དེ་ལྟར་མ་ཡིན་ཏེ། སྨོན་ལམ་དགེ་བའི་རྩ་བའི་དབང་གིས་ཤིན་ཏུ་རིང་བ་ཡིན་པའི་ཕྱིར་རོ། །དཔེར་ན། བསྐ་ལ་པ་སྐར་མ་ལྟ་བུ་ཡིན་ཏེ།འདི་ལྟར།དེའི་དུས་འགྲིབ་པའི་བར་གྱི་བསྐལ་པའི་ཚད་ནི།བསྐལ་པ་སྟོང་ཕྲག་ཉི་ཤུར་གསུངས་པ་ཡིན་ནོ། །ཤཱཀ་ཐུབ། ཚེ་དཔག་མེད་དང་།རྡོ་རྗེ་རབ་འཇོམས།འོད་ཟེར་ཤིན་ཏུ་སྟུག་པོ་པདྨོ་རབ་ཏུ་རྒྱས་པའི་སྐུ།ཆོས་ཀྱི་རྒྱལ་མཚན།སེང་གེ རྣམ་པར་སྣང་མཛད།ཆོས་ཀྱི་འོད་ཟེར།མེ་ཏོག་རབ་ཏུ་རྒྱས་པའི་སྐུ། ཡེ་ཤེས་འོད་ཟེར་རྒྱལ་པོ། ཟླ་བའི་བློ་གྲོས། བཟང་པོ་དཔལ། དེ་རྣམས་སྔ་མ་སྔ་མའི་བསྐལ་པ་གཅིག་ལ་ཕྱི་མ་ཕྱི་མའི་ཉིན་ཞག་གཅིག་ཏུ་བཤད་པས་སོ། །བསྐལ་ཆེན་གྲངས་ཀྱི་གནས་གཞན་དྲུག་ཅུར་ཕྱིན་པའི་གྲངས་མེད་ཚན་པ་གསུམ་དུ་ཚོགས་བསགས་པས་སངས་རྒྱས་འབྱུང་སྟེ།གྲངས་ཀྱི་གནས་གཞན་དྲུག་ཅུ་ནི། གཅིག་བཅུ་བརྒྱ་སྟོང་ཁྲི་འབུམ་དང་། །ས་ཡ་བྱེ་བ་དུང་ཕྱུར་རྣམས། །རྐྱང་པ་ཡིན་པར་ཤེས་པར་བྱ། །ཐེར་འབུམ་ཁྲག་ཁྲིག་རབ་བཀྲམ་དང་། །གཏམ་དཀྲིགས་མི་འཁྲུགས་ཁྱད་ཕྱིན་དང་། །པང་སྟེང་དེད་འདྲེན་མཐའ་སྣང་དང་། །རྒྱུ་རིག་འོད་མཛེས་དབང་པོ་དང་། །ལེགས་ཕྱིན་རྟོགས་འགྲོ་བྱིང་རྡུལ་དང་། །རྒྱ་རྟགས་སྟོབས་འཁོར་བརྡ་ཤེས་དང་། །རྣམ་འབྱུང་དང་ནི་སྟོབས་མིག་རྣམས། །ཆེན་པོ་དང་ནི་བཅས་པ་སྟེ། །གྲངས་མེད་པ་ནི་ཐ་མ་ཡིན། །ཞེས་པ་ལུང་སིལ་བུ་ནས་འབྱུང་བ་སྡོམ་དུ་བྱས་པ་སྟེ། ཐམས་ཅད་བཅུ་འགྱུར་དུ་བསྒྲེས་ལ་བར་ནས་བརྒྱད་མ་རྙེད་པ་དེ།མིང་གང་རུང་གཅིག་བཏགས་ནས་གདོན་པར་བཤད་དོ། །བྱེ་བྲག་སྨྲ་བས།གྲངས་མེད་གསུམ་ཚོགས་ལམ་དུ་འདའ་བར་འདོད་ཅིང་། བྱང་སར། མཐོང་ལམ་དང་།ས་བདུན་པ་དང་།ས་བཅུ་པའི་བར་གསུམ་དུ་འདའ་ཞིང་།གནས་434

གཞན་དྲུག་ཅུའི་གྲངས་མེད་དང་། བགྲང་བ་ལས་འདས་པའི་གྲངས་མེད་གཉིས་ལས། ཕྱི་མ་ནི། བསྐལ་པ་རེ་རེ་ལའང་ལོ་ལ་སོགས་པ་བགྲང་བ་ལས་འདས་པའོ། །ཁ་ཅིག སོ་སོ་སྐྱེ་བོའི་ས་ལ་གསུམ། ས་བཅུ་ལ་གསུམ་གསུམ་སྟེ།གྲངས་མེད་སུམ་ཅུ་རྩ་གསུམ་ངེས་དོན་དུ་སྨྲ་ལ། གཞན་ནས་བདུན་དང་བཅུར་བཤད་པའང་ཡོད་དོ།།དེའང་བརྒྱད་ཁྲི་པ་ནས་བརྒྱ་པའི་བར་གྱི་མར་འགྲིབ་ལ་འབྱུང་གི ཡར་འཕེལ་ལ་སེམས་ཅན་སྐྱོ་དཀའ།བརྒྱ་པའི་འོག་ཏུ།ཚེ་དུས་ཉོན་མོངས་ལྟ་བ་སེམས་ཅན་གྱི་སྙིགས་མ་ལྔ་ཤིན་ཏུ་ལྷག་སྟེ། གཉིས་ཀྱིས་སྲོག་དང་ཡོ་བྱད། གཉིས་ཀྱིས་བསོད་ནམས་དང་ངལ་བའམ། ཁྱིམ་པ་དང་རབ་ཏུ་བྱུང་བའི་དགེ་ཕྱོགས། གཅིག་གིས་བོངས་ཚོད་དང་། གཟུགས་དང་། ནད་མེད་པ་དང་། སྟོབས་བློ། དྲན་པ་བརྩོན་འགྲུས་བརྟན་པ་ཉམས་པས་ལུས་རྒྱད་པར་བྱེད་ལ། བརྒྱ་པའི་དུས་ན་སྙིགས་མ་ལྔ་ཡོད་ཀྱང་ཤིན་ཏུ་ལྷག་པ་མིན་པས་སོ། །ཐེག་པ་ཐུན་མོང་གི་རྣམ་གཞག་ཡིན་གྱི། ཐེག་ཆེན་གྱི་ངེས་པ་མེད་དེ།སངས་རྒྱས་སྐར་མ་ལ་དགའ་བ་བཞིན་ནོ།།བསྐལ་པ་འདི་ལ་སངས་རྒྱས་སྟོང་འབྱུང་བས་སྔར་བཞི་ཁྲིའི་དུས་སུ་འཁོར་བ་འཇིག སུམ་ཁྲི་ལ་གསེར་ཐུབ། ཉི་ཁྲི་ལ་འོད་སྲུང་། བརྒྱ་པ་ལ་ཐུབ་པ། ཕྱིས་བརྒྱད་ཁྲི་པ་ལ་བྱམས་པ་སོགས་འབྱུང་ངོ་། །རང་རྒྱལ་ཡར་འཕེལ་མར་འགྲིབ་གཉིས་ཀ་ལ་འབྱུང་སྟེ། དེ་གྲངས་མེད་གསུམ་ལ་སངས་རྒྱས། །འབྱུང་ངོ་མར་ནི་འགྲིབ་པ་ཡི། །བརྒྱ་ཡི་བར་ལ་དེ་དག་འབྱུང་། །རང་སངས་རྒྱས་རྣམས་གཉིས་ཀ་ལ། །ཞེས་སོ། །བཞི་པ་ནི། དེ་ལས་འཕྲོས་ནས་བསྐལ་པ་སོགས་ཏེ། ལོ་ཡིས་བགྲང་བར་མི་ནུས་པས་སོ།།ལྔ་པ་ནི།དེ་ལས་འཕྲོས་ནས་ཚེ་ཚད་མ་རྫོགས་པར་དུས་མིན་དུ་འཆི་བའང་ཡོད་ཅེས་སྟོན་པ་ནི། ཁམས་གོང་གི་སེམས་ཅན་དེ་དག་435

གི་རང་སའི་ཚེ་ཟད། འགལ་རྐྱེན་གྱིས་བསོད་ནམས་ཟད། མྱོང་འགྱུར་གྱི་ལས་ཀྱང་ཟད་ནས་སོགས་སོ། །དུས་ལ་བབ་པ་ནི། ཚེའི་འཕེན་པ་ཅི་ཙམ་ཡོངས་སུ་རྫོགས་པའི་ཕྱིར་ཚེ་ཚད་རྫོགས་ནས་དུས་སུ་འཆི་བའོ། །སྙོམས་འཇུག་གི་རོ་མྱང་བས་དེའི་ཚེ་འཕེན་པར་བྱེད་པའི་ལས་བསྒོ་ས་པ་ལ་གནོད་པའི་ཕྱིར་་་་བསོད་ནམས་སོགས་ཏེ། སྙོམས་འཇུག་ལ་རོ་མྱང་བས་སྦྱོར་བྱུང་གི་བསམ་གཏན་ཡིན་ན། མི་སྐྱེ་བར་བྱེད། སྐྱེ་བའི་བསམ་གཏན་ཡིན་ན། འཆི་བར་བྱེད་པས་སོ། །གནས་དེར་སྐྱེས་ནས་མྱོང་འགྱུར་གྱི་ལས་སྤྱད་ཟིན་པས་སམ། ལན་གྲངས་གཞན་ལ་མྱོང་འགྱུར་གྱི་ལས་མེད་པའི་ཕྱིར་ཡོངས་སུ་གཏུགས་པ་སྟེ།རྒྱུན་ཆད་ནས་འཆི་ཞིང་ཡང་དེར་མི་སྐྱེའོ། །གཉིས་པ་ལ། སྡུག་བསྔལ་གྱི་རྣམ་པ་དངོས་དང་།མི་རྟག་པ་སྡུག་བསྔལ་དུ་གསུངས་པའི་དགོངས་པ་བསྟན་གྱི།གཉིས་ཀྱི་དང་པོ་ནི། སྡུག་བསྔལ་གྱི་སྡུག་བསྔལ་སོགས་གསུམ་དང་། སྐྱེ་བ་དོག་པའི་སྡུག་བསྔལ་སོགས་བརྒྱད་དོ། །གཉིས་པ་ལ། གསུམ་དང་བརྒྱད་སྡུག་བསྔལ་གྱི་རྣམ་པ་ཡིན་ན། ཅིའི་ཕྱིར་མདོ་ལས་གང་སོགས་གསུངས་པའི་དགོངས་པ་ཅི་ཞེ་ན།ལན་ལ།མི་རྟག་པས་སྡུག་བསྔལ་གསུམ་ཤེས་ཚུལ་དང་།བརྒྱད་ལ་ཡོད་པའི་མི་རྟག་པ་སྡུག་བསྔལ་བར་གཞག་ཆུལ་གཉིས་ལས། དང་པོ་ནི། ཟག་བཅས་ཀྱི་མི་རྟག་པ་ཉིད་ནི། ཆོས་གཉིས་ཀྱི་སོགས་སོ། །མ་བྱུང་བ་ལས་བྱུང་བས་སྐྱེ་སོགས་ནི།སྡུག་བསྔལ་གྱི་ཕྱོགས་ཀྱི་འདུ་བྱེད་སྐྱེས་ན།གནོད་པའི་བདག་ཉིད་དུ་ཤེས་པས་དུཿཁའི་དུཿཁ་བར་ཤེས་སོ།།འདིར་དེར་ཤེས་པ་ལ་སྐྱེ་བ་དགོས་པ་བསྟན་གྱི། སྐྱེ་བ་དེར་བསྡུས་པར་བསྟན་པ་མིན་ཏེ། ཁམས་གོང་མ།་ན་སྐྱེ་བ་ཡོད་པས་སོ། །བྱུང་ནས་མེད་པར་འགྱུར་བ་འཇིག་པའོ། །དེ་ལ་བརྟེན་ནས་འགྱུར་སྡུག་ཏུ་ཤེས་ཏེ། བདེ་ཕྱོགས་ཀྱི་འདུ་བྱེད་ཞིག་ན། ཡིད་༩།36

མི་བདེ་བས་སོ། །འདིའང་གོང་དང་འདྲའོ། །ཟག་བཅས་ཀྱི་སྐྱེ་འཇིག་དེ་གཉིས་གའོ། །འདུ་བྱེད་ཀྱི་སྡུག་བསྔལ་བར་ཤེས་པ་ནི། གནས་ངན་ལེན་དང་བཅས་པའི་འདུ་བྱེད་རྒྱུན་དུ་འབྱུང་ཞིང་འཇིག་པ་ཡང་འདོད་པ་མ་ཡིན་་་་པས་སོ། །སྐྱེ་འཇིག་གཉིས་ཀུའི་ཆར་གཏོགས་ནི། འདུ་བྱེད་དང་འཇིག་པའི་ཆར་གཏོགས་ནི། འགྱུར་སྡུག་ཡིན་པ་དེ་ལ་་དགོངས་ནས་འདུ་བྱེད། བཏང་སྙོམས་མྱོང་བ་ནི།མི་རྟག་པ་གྲུབ་བདེ་མེད་པ་དང་།འདུ་བྱེད་བདེ་ཚོར་མྱོང་བ་ནི།འགྱུར་བས་ཡིད་མི་བདེ་བསྐྱེད་པ་ཉིད་ལ་དགོངས་ནས།ཟག་བཅས་ཀྱི་ཚོར་བ་བདེ་སྡུག་བཏང་སྙོམས་གང་ཅི་ཚོར་ཡང་རུང་སྡུག་བསྔལ་བར་་་་་་་་གསུངས་སོ། །སྡུག་ཚོར་སྡུག་བསྔལ་བར་གྲགས་པའི་ཕྱིར་དེའི་དགོངས་གཞི་བརྗོད་མི་དགོས་སོ།།གཉིས་པ་ནི།ཡང་སོགས་ཏེ།འདུ་བྱེད་མི་རྟག་པ་རྣམས་ལ་སྐྱེ་སོགས་སྡུག་བསྔལ་བརྒྱད་མངོན་ཞིང་སྣང་བའི་མི་རྟག་པ་ཡིན་པ་དེའི་ཕྱིར། མི་རྟག་པ་སྡུག་བསྔལ་ཞེས་བྱའི། གཞན་དུ་ན་ལམ་ཡང་མི་རྟག་པའི་ཕྱིར་སྡུག་བསྔལ་བར་འགྱུར་རོ། །གསུམ་པ་ལ། གང་ཟག་དང་ཆོས་ཀྱི་བདག་མེད་ཀྱི་སྟོང་པ་གཉིས་ལས།དང་པོ་ལ།བསྟན་བཤད་ཤེས་བྱེད་ཀྱི་ལུང་དགོད་པ་གསུམ་གྱི་དང་པོ་ནི། དགག་གཞི་ཕུང་སོགས་གང་ལ་དགག་བྱ་བདག་གང་མེད་པའི་ཕུང་སོགས་དེ་ནི། བདག་དེས་སྟོང་པར་ཡང་དག་པར་ཏེ། ཕྱིན་ཅི་མ་ལོག་པར་ཐོས་བསམ་གྱིས་རྟོགས་པའི་རྗེས་སུ་སོ་སོ་རང་གི་མངོན་སུམ་དུ་མཐོང་བ་སྟེ། བདག་དང་བདག་གིས་སྟོང་པ་འདི་ལ་ལྷག་མ་བདག་མེད་ཀྱི་ཕུང་པོ་གང་ཡིན་པ་དེ་ནི་གང་ཞིག་བདག་མེད་དཔྱོད་པའི་སྐབས་འདིར་་་་ཡོད་དོ། །བདག་མེད་ལ་བདག་མེད་ཀྱི་ཕུང་པོ་ཡོད་པར་རྟོགས་པའི་ཤེས་རབ་འདི་ནི། གང་ཞིག་བདག་མེད་ཀྱི་སྟོང་པ་ཉིད་སོགས་སོ། །གཉིས་པ་ནི།437

ཕུང་སོགས་ལ་མི་རྟག་པ་ཉིད་མེད་པའི་རྟག་པ་དང་། སྐད་ཅིག་གིས་མི་འཇིག་པར་དུས་གཞན་དུ་གནས་པའི་བརྟན་པ་དང་། རྒྱུན་མི་འཇིག་པའི་ཐེར་ཟུག་དང་། འགྱུར་བ་མེད་པ་མི་འགྱུར་བའི་བདག་མུ་སྟེགས་པས་བཏགས་པ་དང་། དེ་ལ་ལྟོས་པའི་བདག་གི་བ་ནི། འདུ་བྱེད་ལས་དོན་གཞན་དུ་གྱུར་ཏེ།དེ་དག་ལ་མེད་དོ།།དེ་ལྟ་བས་ན།འདུ་བྱེད་ཕུང་སོགས་དེ་དག་ནི།བདག་དང་བདག་གི་བྲལ་བའི་རང་བཞིན་གྱི་མཚན་ཉིད་ཀྱི་བདག་དེས་་་་་སྟོང་ངོ་། །ལྷག་མ་ནི། གང་ཕུང་པོ་བདག་མེད་པའོ། །སྔར་བཤད་པ་དེ་ལྟར་སོགས་ཏེ། དེ་མཐོང་སྟོང་པ་ཉིད་སོགས་སོ། །གསུམ་པ་ནི། ཡོད་མེད་གཉིས་དང་བྲལ་བ་འདི་ལ་སོགས་ཏེ། ཕུང་སོགས་ཆོས་ཙམ་ནི། ཡོད་པར་ཡང་ཡོད་པར། བདག་དང་བདག་གི་མེད་པར་ཡང་མེད་པར་ཤེས་རབ་ཀྱིས་ཡང་དག་པ་སོགས་སོ།།གཉིས་པ་ནི།ཡང་ཆོས་ཀྱི་བདག་མེད་ཀྱི་དབང་དུ་བྱས་ན།སྟོང་པ་ཉིད་གསུམ་སྟེ།རང་གི་མཚན་ཉིད་ཁོ་ནས་མེད་པ་ངོ་བོ་སོགས་དང་། རྣམ་པ་གང་དུ་བརྟག་པར་བྱ་བའི་རྣམ་པ་དེ་དང་དེ་མེད་པ་དེ་བཞིན་སོགས་་་་་དང་། སྟོང་ཉིད་རང་བཞིན་ཡིན་པས་རང་བཞིན་ནོ། །དེ་ཉིད་བཤད་པ་ནི།སྟོང་པ་ཉིད་དང་པོ་ནི། ཀུན་བཏགས་ཏེ། གཟུང་འཛིན་གཉིས་དང་བྲལ་བཞིན་དུ་གཉིས་སུ་བཏགས་པ་དང་། དོན་མེད་ཀྱང་དོན་དུ་བཏགས་པ་་་དང་། མདོར་ན། རྟོག་པས་གང་ཟག་དང་ཆོས་ཀྱི་དངོས་པོ་མེད་བཞིན་དུ་བཏགས་པ་རྣམས་རང་མཚན་མེད་ཀྱང་ཀུན་རྟོག་ཙམ་དུ་དམིགས་པས་ཀུན་བཏགས་ཏེ། དཔེ་རི་བོང་གི་རྭ་དང་འདྲ་ལ། དབྱེ་ན། ངོ་བོ་ཉིད་དང་། ཁྱད་པར་གྱི་ཀུན་བཏགས་གཉིས་ཏེ། ཤེས་བྱ་ཙམ་མོ། །རྣམ་པར་རྟོག་པ་གང་གང་གིས། །དངོས་པོ་གང་གང་རྣམ་བཏགས་པ། །དེ་ཉིད་ཀུན་ཏུ་བཏགས་པ་ཡི། །438

ངོ་བོ་ཉིད་དེ་དེ་མེད་དོ། །ཞེས་སོ། །གཉིས་པ་གཞན་དབང་ནི། ཡང་དག་མ་ཡིན་ཀུན་རྟོག་ནི། །སེམས་དང་སེམས་བྱུང་ཁམས་གསུམ་པ། །ཞེས་པས་ཀུན་གཞིའི་ས་བོན་ཅན། ཡང་དག་པ་མ་ཡིན་པའི་རྟོག་པས་བསྡུས་པའི་ཁམས་གསུམ་གྱི་སེམས་སེམས་བྱུང་སྟེ། དེ་ལ་རྣམ་རིག་དགུ་ཡོད་ཅིང་། དེས་དེར་ཀུན་ཏུ་རྟོག་པའི་ཕྱིར་འཁྲུལ་པའི་རྟེན་ཡིན་ལ། རང་གི་བག་ཆགས་ཀྱི་ས་བོན་ལས་སྐྱེས་པས་རྐྱེན་གཞན་གྱིས་དབང་བྱེད་ཅིང་། སྐྱེས་ནས་སྐད་ཅིག་པས་ལྷག་པར་གནས་མི་ནུས་པས་གཞན་དབང་།དཔེ་སྒྱུ་མ་སོགས། དབྱེ་ན།བག་ཆགས་ཀྱི་ས་བོན་གྱི་དང་། ཀུན་བྱང་གི་ངོ་བོ་ཉིད་དུ་མ་གྲུབ་པའི་གཞན་དབང་གཉིས་ཏེ།སྤང་བྱའོ།།གཞན་གྱི་དབང་གི་ངོ་བོ་ཉིད།།རྣམ་རྟོག་ཡིན་ཏེ་རྐྱེན་ལས་བྱུང་། །ཞེས་སོ། །གསུམ་པ་ཡོངས་གྲུབ་ནི། གཞན་དབང་ལ་ཀུན་བཏགས་དེ་གཏན་མེད་པ་བརྗོད་དུ་མེད་ཅིང་སྤྲོས་པ་མེད་པའི་བདག་ཉིད་དེ། གཞན་དུ་མི་འགྱུར་བ་དང་། རྣམ་དག་གི་དམིགས་པ་ཡིན་ཅིང་། དེ་དག་ཆོས་ཐམས་ཅད་ཀྱི་མཆོག་ཡིན་པས་ཡོངས་གྲུབ། དཔེ་ནི། ནམ་མཁའ་སོགས་དང་འདྲ་ལ།དབྱེ་ན།རང་གཞན་དང་།རྣམ་དག་གི་ཡོངས་གྲུབ་གཉིས།དེ་དྲི་བཅས་དྲི་མེད་དུ་སྦྱར་བྱ་སྟེ། གྲུབ་ནི་དེ་ལ་སྔ་མའོ། །རྟག་ཏུ་མེད་པར་གྱུར་པ་གང་། །ཞེས་སོ། །དེ་གསུམ་ཐ་དད་པ་ཡང་མ་ཡིན་ལ། ཐ་དད་པ་མ་ཡིན་པ་ཡང་མ་ཡིན་པར་བརྗོད་པར་བྱའོ། །ཞེས་བཤད་ལ། གྲངས་ངེས། ངོ་བོ་ཉིད་གསུམ་རྟག་མེད་དང་།།ཡོད་ཀྱང་ཁོ་ན་མ་ཡིན་དང་།།ཡོད་དང་མེད་དེ་ཁོ་ན་སྟེ། །ངོ་བོ་ཉིད་ནི་གསུམ་དུ་འདོད། །ཅེས་སོ། །གོ་རིམ་མ་ངེས་ཏེ། ཐེག་བསྡུས་ལས། གཞན་དབང་དང་པོར་གསུངས་པས་སོ། །རྟག་ཏུ་གཉིས་བྲལ་འཁྲུལ་པའི་རྟེན་གང་ཡིན་དང་གང་ཡང་རྣམ་ཀུན་ཏུ། །བརྗོད་པར་ནུས་མ་ཡིན་439

ཞིང་སྤྲོས་པ་མེད་པའི་བདག་ཉིད་དེ་ཁོ་ན། །ཤེས་བྱ་སྤང་བྱ་རང་བཞིན་དྲི་མེད་འདོད་གང་རྣམ་པར་སྦྱང་བྱ་སྟེ། །དེ་ནི་ནམ་མཁའ་གསེར་དང་ཆུ་ལྟར་ཉོན་མོངས་པ་ལས་རྣམ་དག་འདོད། །ཅེས་སོ། །དེ་ལྟར་ངོ་བོ་ཉིད་གསུམ་ལ་དགོངས་ནས་ཡོད་པ་ཡང་ཡོད་པར་སོགས་གསུངས་སོ། །མེད་པའི་སྟོང་པ་ཉིད་ཤེས་ཤིང་།།དེ་བཞིན་ཡོད་པའི་སྟོང་ཉིད་དང་།།རང་བཞིན་སྟོང་པ་ཉིད་ཤེས་ན།།སྟོང་པ་ཤེས་པ་ཞེས་བཤད་དོ།།ཞེས་སོ།།བཞི་པ་ལ།རང་ཉིད་བདག་མ་ཡིན་པ་སྤྱིར་བསྟན་པ་དང་། བདག་དང་བདག་གི་མེད་པའི་མདོ་བྱེ་བྲག་ཏུ་བཤད་པ་གཉིས་ཀྱི་དང་པོ་ནི། ཇི་ལྟར་ཏེ། གང་གི་ཕྱིར་ཕྱི་རོལ་པ་དང་།ནང་པའི་བྱེ་བྲག་གནས་མ་བུ་པ་སོགས་བདག་ཏུ་སྨྲ་་བ་རྣམས་ཀྱིས་བདག་ཏུ་བཏགས་པའི་མཚན་ཉིད་རྟག་ཅིང་རང་དབང་ཅན་ནམ། རྟག་མི་རྟག་གཉི་ག་མ་ཡིན་ཞིང་། ཕུང་པོ་ལས་དེ་ཉིད་དང་གཞན་དུ་བརྗོད་དུ་མེད་པར་བཞག་པའི་མཚན་ཉིད་དེས། ཕུང་སོགས་བདག་གི་མཚན་ཉིད་དང་བྲལ་བ་བདག་མེད་པར་རྟོགས་ཏེ། མི་རྟག་སོགས་སུ་གནས་པའི་ཕྱིར་རོ། །དེས་ན་ཕུང་སོགས་ནི། བདག་མེད་པ་སྟེ། མ་ཡིན་ཏེ། བདག་གི་མཚན་ཉིད་ཀྱིས་སྟོང་པས་སོ། །ཆོས་ཐམས་ཅད་ཕུང་སོགས་སུ་འདུ་ལ། དེ་ལ་བདག་མེད་པ་འདི་ལ་སོགས་སོ། །གཉིས་པ་ནི། བཅོམ་སོགས་ཏེ། ཚིག་དང་པོར་གཉིས་ཀྱིས་བདག་དང་བདག་གི་བ་བཀག་པས་དགག་བྱ་ཁེགས་པའི་ཕྱིར་ཚིག་གསུམ་པ་་་་་་་་གསུངས་པ་དོན་ཅི་ལ་དགོངས་ཤེ་ན། ཤེས་པར་བྱེད་པ་པོའི་རྒྱུད་ལས་ཕྱིའི་དངོས་པོ་ཟིན་མ་ཟིན་འདི་ནི།བདག་མ་ཡིན་པས་ང་ཡི་བ་མེད་པ་དང་།ནང་རང་ལུས་འདི་ནི།ང་མ་ཡིན་པ་དང་།ནང་འདི་ངའི་བདག་སྟེ།ང་དང་འབྲེལ་བའི་བདག་མ་ཡིན་པ་ཞེས་སོགས་ཏེ། ཕྱི་ལ་བདག་ཏུ་མི་འཛིན་པས་དེ་༩།710

དགག་མི་དགོས་ལ། ནང་ལ་གཉིས་ཀུར་འཛིན་པས་གཉིས་ཀ་དགག་དགོས་པས་སོ། །གསུམ་པ་ལ། མི་རྟག་པ་དང་། སྡུག་བསྔལ་གྱི་རྣམ་པ་ལས་འཕྲོས་པ་གཉིས་ཀྱི་དང་པོ་ལ། སྐད་ཅིག་མཚན་ཉིད་ལས་འཕྲོས་པ་དང་། དེ་ལས་འཕྲོས་པ་གཉིས་ཀྱི་དང་པོ་ནི།གོང་དུ་སྐད་ཅིག་སོགས་གསུངས་པ་ལ།གནས་མའི་བུ་པའི་སྡེ་པ་སོགས་ལ་འདུས་བྱས་ཐམས་ཅད་འཇིག་པར་གྲགས་ཀྱང་།སྐད་ཅིག་མར་མ་གྲུབ་པས་དེ་སྒྲུབ་པ་ནི།ཇི་ལྟར་ཏེ།དཔེར་ན། སེམས་སེམས་བྱུང་སྐད་ཅིག་མར་འཇིག་རྟེན་དུ་གྲགས་ཤིང་སྡེ་པ་དེས་ཀྱང་འདོད་པ་དེ་་་ལྟར་མ་གྲུབ་པའི་གཟུགས་སྐད་ཅིག་མར་སྒྲུབ་པ་སྟེ།གཟུགས་ཆོས་ཅན།སྐད་ཅིག་མ་ཡིན་ཏེ། སེམས་སྐད་ཅིག་མས་ཟིན་པའི་ཕྱིར། དེ་ཅིའི་ཕྱིར་ཞེ་ན།སེམས་དང་མ་ཐོབ་པ་ལས་ཐོབ་པའི་གྲུབ་པ་དང་། ཐོབ་པ་རྗེས་སུ་འཇུག་པའི་བདེ་བ་གཅིག་པའི་ཕྱིར་ཏེ། རྣམ་ཤེས་དང་བཅས་ན། ལུས་རྣལ་མར་གནས། མེད་ན། ལུས་རུལ་བ་སོགས་སུ་འགྱུར་བས་སོ། །འདི་རྩ་བའི་གཏན་ཚིགས་སུའང་སྦྱོར་རོ།།སེམས་བདེ་སྡུག་ཆགས་སྡང་དུ་གྱུར་ན།ལུས་འགྱུར་བ་དང་། དབང་པོ་དང་བཅས་པའི་ལུས་ནི། སེམས་ཀྱི་གནས་ཡིན་པའི་ཕྱིར་ཏེ།རང་མི་འཇིག་ན།དེ་འཇིག་པའི་གནས་སུ་མི་འགྱུར་རོ།།དེས་ན་སྐད་ཅིག་རེ་རེ་ལ་སེམས་ཀྱི་གནས་གྱུར་པས་སྐད་ཅིག་མར་གྲུབ་བོ། །ཕྱི་ནང་གི་གཟུགས་ཐམས་ཅད་སེམས་ཀྱི་བག་ཆགས་ཀྱི་དབང་ངམ། ལས་བསགས་པའི་དབང་གིས་བྱུང་བའི་ཕྱིར་རྒྱུ་སྐད་ཅིག་མའི་འབྲས་བུ་པར་འགལ་ལོ། །རྣམ་ཐར་ཟད་པར་སོགས་ཐོབ་པའི་སེམས་སྐད་ཅིག་མས་ས་སོགས་ཆུ་སོགས་སུ་ཇི་་་་ལྟར་འདོད་པ་བཞིན་དུ་དབང་བསྒྱུར་བའི་ཕྱིར་ཏེ།སྐད་ཅིག་མིན་ན། བསྒྱུར་མི་ནུས་སོ། །ཡང་། གཟུགས་རྒྱུན་གྱི་མཐར་འགྱུར་ཞིང་འཇིག་པར་དམིགས་‘།41

པའི་ཕྱིར་ཏེ། སྐད་ཅིག་གིས་མི་འཇིག་ན། མཐར་མི་འཇིག་སྟེ། དེ་ནི་དེ་ལས་སྐྱེས་པས་སོ། །དངོས་པོ་ཐམས་ཅད་ནི། སྐྱེས་པ་ཙམ་ཉིད་ནས་ཀྱང་འཇིག་བྱེད་ཀྱི་རྐྱེན་ལ་མི་ལྟོས་པར་རང་གི་ངང་གིས་འཇིག་པའི་ཕྱིར་དངོས་པོ་་་་་་ཐམས་ཅད་རྒྱུ་ལས་སྐྱེས། སྐྱེས་པ་ཐམས་ཅད་སྐད་ཅིག་གིས་འཇིག་པས་འཇིག་པ་ཕྱིས་འབྱུང་མེད་དོ། །གཉིས་པ་གཟུགས་སྐད་ཅིག་མ་ལས་འཕྲོས་ནས་གཟུགས་རྒྱུ་འབྲས་ལ་དང་། དེ་ལ་འཕྲོས་ནས་རྡུལ་ཕྲན་ལ་དཔྱད་པ་གཉིས་ཀྱི་དང་པོ་ནི། གཟུགས་སོགས་ཏེ། འདིར། འདོད་ན་དབང་པོ་མེད་པ་དང་། །སྒྲ་མེད་ཕྲ་རབ་རྡུལ་རྫས་བརྒྱད། །ལུས་དབང་ལྡན་ལ་རྫས་དགུ་འོ། །དབང་པོ་གཞན་ལྡན་རྫས་བཅུ་འོ། །ཞེས་བསགས་པའི་རྡུལ་ཕྲ་རབ་ཆ་མེད་གཅིག་ལ་འདོད་པར་སྒྲ་དང་དབང་པོ་མེད་ན། འབྱུང་བཞི། གཟུགས་དྲི་རོ་རེག་བཞི་སྟེ་བརྒྱད། ལུས་དབང་ཡོད་ན། དེ་དང་དགུ། དབང་པོ་གཞན་བཞི་ཡོད་ན།བཅུ།སྒྲ་དང་བཅས་ན།རེ་རེས་འཕེལ་ལོ།།ཕྱེ་དང་ལན་ཚྭ་བཞིན་ཤས་ཆེ་བ་དམིགས་ཀྱང་།བྱེད་ལས་ལས་གཞན་དཔག་སྟེ། རྐྱེན་དང་ཕྲད་ན།སྲ་བ་གཤེར་བར་འགྱུར་བ་སོགས་ཀྱི་ཕྱིར།གཟུགས་ན་དྲི་རོ་མ་གཏོགས་པའོ།།ཟེར་རོ། །མདོ་སྡེ་པ་ན་རེ། དེ་དག་ལ་དེ་དག་ས་བོན་གྱི་སྒོ་ནས་ཡོད་ཀྱི།རང་གི་ངོ་བོར་མེད་དེ། ཤིང་གི་ཕུང་པོ་འདི་ལ་ཁམས་རྣམ་པ་དུ་མའི་ཚོགས་ཡོད་དོ། །ཞེས་གསུངས་ལ། ཁམས་ཀྱང་རྫས་ཐ་དད་དུ་དུ་མར་དེ་གཅིག་ལ་དུ་མར་མོས་པ་བཞིན་དུ་འགྱུར་བའི་ཕྱིར། རྐྱེན་དང་ཕྲད་ན། ཁམས་ལས་སྐྱེ་བ་ཡིན་གྱི། མཚན་ཉིད་བརྟས་པ་མིན་ནོ་ཟེར་རོ། །སེམས་ཙམ་པས་ནི། སྲིད་པ་ལ་དགོངས་་ནས་གསུངས་པར་འདོད་དེ།འབྱུང་བའི་རྡུལ་ཕྲ་རབ་ཀྱི་ཕྱོགས་ཏེ།ཡུ་ང།ཅི་བེེ།་ཅི་ག་ན་འབྱུང་འགྱུར་གྱི་རྡུལ་ཡང་ཡོད་པས་ཡུ་ལ་ཐ་མི་དད་དེ་འབྱུང་—3

བ་ལས་ལོགས་སུ་དེ་རང་དབང་དུ་འགྱུར་བའི་མཐུ་མེད་པའི་ཕྱིར། ཐོགས་བཅས་ཀྱི་རྡུལ་ཕྱོགས་གཅིག་ན་ཐ་མི་དད་དུ་གནས་ན་ཐོགས་མེད་དུ་འགྱུར་ཞེ་ན། དེ་འགྲུབ་པ་ནི། འཇུག་པ་དང་མཐུན་པའི་ཕྱིར་དེ་དང་མཐུན་པས་ལས་དབང་ལས་དེ་ལྟར་འགྲུབ་སྟེ། གཟུགས་འདུས་པ་ནི། དབང་པོ་ཐམས་ཅད་ཀྱི་ལོངས་སྤྱོད་པ་ཐུན་མོང་བ་ཡིན་པའི་ཕྱིར་རོ། །ལ་ལར་ཐོགས་ཀྱང་ལ་ལར་མི་ཐོགས་པ་ཡོད་དེ། བར་སྲིད་བཞིན་ནོ། །ཞེས་བསྡུ་བར་འབྱུང་བས་འབྱུང་བ་དང་ཕྱོགས་ཏེ་ཡུལ་གཅིག་ལ་བརྟེན་པའི་དངོས་པོའི་དོན་ནི་རྒྱུར་བྱས་པ། འབྲས་གཟུགས་ཀྱི་དོན་ཏེ། གཟུགས་འདུས་པ་གང་ལ་འབྱུང་བའི་རང་གི་མཚན་ཉིད་གང་དམིགས་པ་དེ་ནི་དེ་ན་ཡོད་ལ་གཅིག་ཤོས་མེད།འབྱུང་བ་གཅིག་ལས་གྱུར་པའི་འདུས་པ་ནི། ས་རྡོག་སྐམ་པོ་ལྟ་བུ། གཉིས་པ་དེ་ཉིད་གཤེར་བ།གསུམ་པ་དེ་ཉིད་དྲོ་བ།ཐམས་ཅད་ལས་གྱུར་པ་ནི།དེ་ཉིད་གཤེར་དྲོ་འདྲིལ་འགྲོའོ།།རྒྱུར་བྱས་པའི་གཟུགས་ཀྱང་དེ་དང་འདྲ་སྟོ།གཅིག་པ་འོད་ལྟ་བུ་དང་། གཉིས་པ་སྒྲ་དྲི་དང་བཅས་པ་རླུང་དང་། གསུམ་པ་གཟུགས་དྲི་རེག་བྱ་ཡང་བ་དང་བཅས་པའི་དུ་བའམ། དྲི་མི་མནམ་པའི་ནོར་བུའི་ནང་གི་ཆུ་ལ་གཟུགས་རོ་རེག་ཡོད་དོ།།བཞི་པ་བུར་རྡོག ལྔ་པ་དེ་ཉིད་སྒྲ་དང་བཅས་པ་ལྟ་བུའོ། །དེས་ན་དབང་པོ་བཞི་ལ་མཚན་ཉིད་ཀྱི་རྫས་རང་གི་རེ་རེ་ཐ་མི་དད་ཀྱིས་བསྡུས་པའི་རྫས་རང་གི་རེ་རེ་དང་། ལུས། ས།གཟུགས།དྲི།རོ།རེག་བྱ་སྟེ།བདུན།ཁམས་ཀྱི་རྫས་ཆུ་མེ་རླུང་གསུམ་དང་བཅུ།ལུས་གཞན་ལ་མིག་སོགས་མ་གཏོགས། མ་ཟིན་པའི་ཡུལ་ལ་དབང་པོ་མ་གཏོགས། སྒྲའི་ཁམས་ཐམས་ཅད་ལ་ཡོད་ཅིང་། སྒྲ་ནི། མི་བརྟན་པས་གང་ལ་ཡོད་པ་དེ་ལྷག་གོ །ས་འགྲེལ་དུ། དབང་པོ་དང་ཐ་མི་དད་པའི་སྒྲ་ཟིན་པར་443

བྱས་པ་དེ། བསྡུ་བ་དང་མཐུན་ནོ། །གཉིས་པ་ནི། ཆོས་མངོན་པར་རྡུལ་སོགས་དེ་ལ་རྡུལ་ཕྲ་རབ་འདུས་ཏེ་རང་གི་ངོ་བོ་ཉིད་མེད་ཀྱི། རྣམ་གཞག་ཙམ་དུ་རིག་པར་བྱ། དེས་དེ་བསགས་པ་གཟུགས་འདུས་པ་ཡིན་ནོ། །གོང་བུ་ལ་བློས་ཇི་ཙམ་དུ་ཆ་ཤས་སུ་བཤིག་པའི་མཐར་རབ་ཏུ་དབྱེ་བར་ནུས་པ་དེ་ཙམ་དུ་ཕྱེ་ནས་དེར་བཞག་པའོ།།མེད་ཀྱང་འཇོག་པའི་དགོས་པ་ནི།གཟུགས་རྡུལ་དུ་ཕྱེ་བས་འདི་ཐམས་ཅད་གཟུགས་གཅིག་གོ །ཞེས་རིལ་འཛིན་བཤིག་པས་གང་ཟག་གི་བདག་མེད་ལ་འཇུག གཟུགས་རྡུལ་ཕྲན་དུ་མེད་པར་རྟོགས་ན།གཟུགས་སོགས་ཏེ། རྣམ་རིག་ཙམ་དུ་འཇུག་པས་ཆོས་ཀྱི་བདག་མེད་ལ་འཇུག་གོ །བསྡུ་བར། དམིགས་པ་གསལ། འཇིག་ལྟ་ང་རྒྱལ་སྤོང་། ཀུན་ནས་དཀྲིས་པ་གནོན།མྱུར་དུ་མཚན་མ་འཇིག་པའི་ཕན་ཡོན་ལྔ་དང་འདུས་པ་ལ།རྡུལ་ཕྲན་ངོ་བོས་གནས་པ་དང་། དེ་སྐྱེ་འགག་དང་། ཕྲད་བྲལ་དང་། འདུས་པ་དེ་ཡི་གནས་སྐབས་ཙམ་དང་། དེ་ཚོགས་ནས་འདུས་པ་དོན་གཞན་བསྐྱེད་པ་ཚུལ་མིན་ཡིན་པས་སྤང་བྱར་གསུངས་སོ། །གཉིས་པ་ལ། སྡུག་བསྔལ་གྱི་དབྱེ་བ་སྤྱིར་དང་། འཆི་བའི་སྡུག་བསྔལ་ལ་འཕྲོས་ནས་བྱེ་བྲག་ཏུ་བཤད་པ་གཉིས་ཀྱི་དང་པོ་ལ། བསྟན་བཤད་གཉིས་ཀྱི་དང་པོ་ནི། ཡང་སོགས་སོ། །གཉིས་པ་ནི། འདོད་པ་ན་སྤྱོད་པ་ནི། སྡུག་བསྔལ་གསུམ་དང་བརྒྱད། ཐམས་ཅད་དང་། འགྲོ་བ་ལྔ། སྐྱེ་གནས་བཞི་ཚང་བས་ཤིན་ཏུ་རྒྱས་ལ། གོང་མ་དང་ཐར་པའི་དགེ་རྩ་མེད་པས་འགྲོ་བ་ཐམས་ཅད་དུ་འགྲོ་བའི་ཕྱིར་མ་བསྲབས་པའོ། །འདོད་པར་སྐྱེས་པ་དེ་ཉིད་ཐར་ཆ་སྐྱེས་པས་མྱ་ངན་ལས་འདའ་ངེས་སུ་བྱས་པས་བསླབས་པའོ། །འདོད་པར་སྐྱེས་པས་དེ་ཉིད་སོགས་ཏེ། མི་གཡོ་བའི་དགེ་རྩ་བསགས་པས་སྡུག་བསྔལ་གྱི་སྡུག་བསྔལ་ལ་སོགས་ལས་འདའ་་། ཚོ།

བས་བསྲབས་ལ། གཏན་དུ་མིན་པས་མ་བསྲབས་པའོ།།གཟུགས་སུ་སྐྱེས་པས་འདོད་པའི་སྡུག་བསྔལ་ལས་འདས། གཟུགས་ཀྱི་ལས་མ་འདས་པས་བར་མའོ། །གཟུགས་མེད་དུ་སྐྱེས་པས་འདོད་གཟུགས་ཀྱི་སྡུག་བསྔལ་ལས་འདས་པས་བསྲབས་པའོ། །འཕགས་པ་སློབ་པ་ནི། དུས་ཡོངས་སུ་ཆད་པས་ཆེས་བསྲབས་པའོ། །མི་སློབ་པའི་སྲོག་དབང་གི་རྐྱེན་གྱིས་མིང་གཟུགས་དེ་ཙམ་ལུས་ཀྱི། དེ་མི་ལེན་པས་ཤིན་ཏུ་ཆེས་བསླབས་པའོ། །ཟག་བཅས་ཀྱི་ལས་ཉོན་ལས་མ་བྱུང་བས་དུཿཁ་མ་ཡིན་ལ། གཞན་དོན་དུ་བསམ་བཞིན་དུ་སྲིད་པར་སྐྱེ་བས་དུཿཁར་སྣང་ཞིང་། སེམས་ཅན་དུ་མའི་རྒྱུད་ཀྱི་སྡུག་བསྔལ་སེལ་བས་བསྲབས་པ་ཆེན་པོ་གནས་པ་ནི། བྱང་སེམས་སོགས་སོ། །གཉིས་པ་ལ། འཆི་སེམས་ཀྱི་དབྱེ་བ། འཆི་བ་ན་ལུས་ཀྱི་དྲོད་ཡལ་ཚུལ། ཤི་ནས་བར་སྲིད་འགྲུབ་ཚུལ། དེ་ནས་སྐྱེ་སྲིད་ལ་ཉིང་མཚམས་སྦྱོར་ཚུལ་བཞིའི་དང་པོ་ལ། བསྟན་བཤད་གཉིས་ཀྱི་དང་པོ་ནི།སྔར་འཆི་བ་སོགས་སོ།།གཉིས་པ་ནི།རང་གི་སྔོན་གོམས་པའི་དགེ་སོགས་དང་། དགེ་བཤེས་གཞན་གྱིས་ཆོས་བསྟན་དྲན་སོས་ནས་བསྒྲུབས། སེམས་ལ་དད་སོགས་ཀུན་ཏུ་སྤྱོད་ཅིང་གསལ་བའོ། །རང་གཞན་གྱི་སྒྲུབ་པའི་དགེ་སྡིག་ཏུ་འགྱུར་བའི་རྐྱེན་དེ་གཉིས་ཀ་མ་ཚང་བའི་་་ཕྱིར་རམ། རྐྱེན་ཡོད་ཀྱང་དགེ་སྡིག་ཏུ་མངོན་པར་འདུ་བྱེད་མི་ནུས་པའོ། །དགེ་མི་དགེ་ཡང་འཆི་སེམས་ཉོན་མོངས་ཅན་གྱི་གོང་དུ་འབྱུང་བར་བཤད་ལ། སྐྱེ་བ་ན་འདོད་པའི་དགེ་བ་ལས་གོང་མའི་ཉོན་མོངས་ཅན་འབྱུང་བའང་དེ་ལ་དགོངས་ཤེའོ།།དེ་གསུམ་གྱི་དང་པོ་ནི།བདེ་བར་འཆི་བ་སྟེ།སྡུག་བསྔལ་དྲག་པོ་དང་གཟུགས་མཐོང་བའི་འཁྲུལ་པ་མི་འབྱུང་ངོ་། །གཉིས་པ་ནི། སྡུག་བསྔལ་བར་འཆི་བ་སྟེ།ཚོར་བ་དྲག་པོ་དང་།རྨི་ལམ་ལྟ་བུའི་གཟུགས་མི་སྡུག་445

པ་དང་། རྡུལ་དང་། སྤུ་ཟིང་ཞེས་བྱེད་པ་དང་། རྐང་ལག་གཡོབ་པ་ལ་སོགས་འབྱུང་ངོ་། །གནད་གཅོད་པ་ནི། ལུས་ལ་གང་ཞིག་ཉམས་ན་འཆི་འགྱུར་ནི།གནད་ཡིན་ལ། དེ་ཆུ་མེ་རླུང་གསུམ་འཁྲུགས་པས་མཚོན་བརྡར་བ་བཏབ་པ་དང་འདྲ་བའི་ཚོར་བ་མི་བཟད་པས་གཅད་པ་ལྟ་བུའམ། གཡོ་བ་མེད་པ་ཡིན་གྱི། དུམ་བུར་བྱེད་པ་མིན། སས་མི་གཅོད་དེ། སྐྱོན་བཞི་པ་མེད་ཅིང་སྣོད་འཇིག་པ་དང་མཐུན་པས་སོ། །ལྷ་དང་དམྱལ་བ་ལ་དེ་མེད་དེ། གཞན་དབང་དང་དགེ་བ་བྱེད་པའི་ཚབས་ཆུང་།ཉེས་བྱེད་ཀྱི་ཆེའོ།།གཉིས་པ་ནི།དགེ་བྱེད་སྨད་རྐང་པ་ནས་སྙིང་གའི་བར་དུ་གྲང་། མི་དགེ་བྱེད་སྟོད་སྤྱི་བོ་ནས་སྙིང་གའི་བར་དུ་གྲང་ལ། མཇུག་སྙིང་ག་ནས་རྣམ་ཤེས་འཕོའོ། །ཞེས་སར་རོ། །མཛོད་དུ། ངན་འགྲོ་དང་། མི་དང་། ལྷར་སྐྱེ་བ་དང་། དགྲ་བཅོམ་རྣམས་འཆི་ན། རྐང་པ་དང་། ལྟེ་བ་དང་། སྙིང་གར་ལུས་ཀྱི་དབང་པོ་རྡོ་བསྲེགས་ལ་ཆུ་བཏབ་པ་བཞིན་ནུབ་སྟེ་རིམ་གྱིས་འཆི་ནའོ། །ཁ་ཅིག དགྲ་བཅོམ་སྤྱི་གཙུག་ནས་ཟེར་རོ། །གཅིག་ཅར་འཆི་ན་ཡིད་དང་བཅས་པའི་ལུས་དབང་མོད་ལ་འགག་གོ །འཆི་འཕོ་སྐྱེ་བ་ནི། ཚོར་བ་བཏང་སྙོམས་དང་། མཉམ་པར་མ་བཞག་པ་དང་།སེམས་ཡོད་དུ་ངེས་ཤིང་།དགྲ་བཅོམ་ནི།མ་བསྒྲིབས་ལུང་མ་བསྟན་ལས་འཆི་སྟེ། དེ་ཉམ་ཆུང་བས་སེམས་ཆད་པ་དང་མཐུན་པས་སོ། །གསུམ་པ་ལ། སྤྱི་གཞུང་གཉིས་ཀྱི་དང་པོ་ནི། ལུས་གང་ཡུལ་གཞན་དུ་སྐྱེ་བ་ཐོབ་པར་བྱ་བའི་ཕྱིར་འཆི་སྲིད་དང་སྐྱེ་སྲིད་ཀྱི་བར་དུ་མངོན་པར་གྲུབ་པ་་ནི། བར་སྲིད་ཀྱི་མཚན་ཉིད་ཡིན་ལ། དེ་འགྲོ་སར་མ་སླེབས་པས་སྐྱེས་ཀྱང་བྱུང་བ་མིན་ནོ། །སྒྲུབ་བྱེད་ནི། ཁ་ཅིག འཆི་སྲིད་ཆད་པ་ལས་སྐྱེ་སྲིད་འབྱུང་བས་བར་སྲིད་མེད་ཟེར་རོ། །དེ་རིགས་ལུང་གིས་དགག་པའི་དང་པོ་ནི། རྒྱུན་4716

གྱིས་འཇུག་པའི་ཆོས་ནི། རྒྱུན་མི་འཆད་པར་ཡུལ་གཞན་དུ་འཇུག་པ་མཐོང་སྟེ། འབྲུའི་རྒྱུན་ལྟ་བུའོ། །སེམས་ཅན་གྱི་རྒྱུན་ཡང་རྒྱུན་མི་འཆད་པར་ཡུལ་གཞན་དུ་འབྱུང་ངོ་།།གཟུགས་བརྙན་ནི།ཡུལ་གཅིག་ཏུ་གཟུགས་གཉིས་ལྷན་ཅིག་མེད་པའི་ཕྱིར་ཁ་དོག་ཏུ་མ་གྲུབ་ཅིང་། གྲུབ་ཀྱང་གཟུགས་ཀྱི་རྒྱུན་མིན་ཞིང་གཟུགས་དང་མེ་ལོང་གཉིས་ལས་བྱུང་བས་མི་འདྲ་སྟེ། འདིར་གང་འཆི་དང་སྐྱེ་བ་ཡི།།སྲིད་པའི་བར་དུ་འབྱུང་བའོ།།བགྲོད་པའི་ཡུལ་དུ་མ་ཕྱིན་ཕྱིར།།སྲིད་པ་བར་མ་བྱུང་བ་མིན།།འབྲུ་ཡི་རྒྱུན་དང་ཆོས་མཐུན་ཕྱིར།།སྲིད་པ་ཆད་ལས་བྱུང་བ་མིན། །གཟུགས་བརྙན་མ་གྲུབ་ཕྱིར་བ་དང་། །མི་འདྲའི་ཕྱིར་ན་དཔེ་མ་ཡིན། །གཅིག་ན་ལྷན་ཅིག་གཉིས་མེད་ཕྱིར། །རྒྱུན་མིན་ཕྱིར་གཉིས་ལས་བྱུང་ཕྱིར། །ཞེས་སོ། །བསྡུ་བར། ཤི་འཕོས་ནས་སེམས་དང་སེམས་ལས་བྱུང་བ་གནས་མེད་པ་རྣམས་ཡུལ་གཞན་དུ་ཕྱིན་མི་སྲིད་པའི་ཕྱིར་དང་།རྣམ་པར་འཁྲུལ་བ་ཙམ་ཡིན་པས་བྲག་ཅ་ལྟ་བུར་ཡང་མི་རུང་བ་དང་། མ་འགགས་པའི་ཕྱིར་གཟུགས་བརྙན་ལྟ་བུར་ཡང་མི་རུང་བ་དང་། འགྲོ་བ་མེད་པའི་ཕྱིར་དམིགས་པ་འཛིན་པ་ལྟ་བུར་ཡང་མི་རུང་སྟེ། གང་གི་ཕྱིར་དཔེ་དེ་དག་མི་རུང་བ་དེའི་ཕྱིར་བར་མ་དོའི་སྲིད་པ་ཡོད་པར་རིག་པར་བྱ་སྟེ། ཞེས་སོ། །གཉིས་པ་ནི། མགུར་ནས་གསུངས་ཕྱིར་ཡོད་དྲི་ཟ། །ལྔར་གསུངས་འགྲོ་མདོ་ལས་ཀྱང་གྲུབ། །ཅེས་པས་སྲིད་པ་བདུན་གྱི་མདོར་བར་སྲིད་དང་།གནས་གསུམ་མངོན་དུ་གྱུར་པས་མའི་མངལ་དུ་བུ་འཆགས་ཏེ། མ་རུང་ཞིང་ཟླ་མཚན་དང་ལྡན་པ་དང་། ཕ་མ་ཆགས་པར་གྱུར་ཅིང་ཕྲད་པ་དང་། དྲི་ཟ་ཡང་ཉེ་བར་གནས་པར་གྱུར་ནའོ།།ཞེས་དང་།དེ་ཕུང་པོ་ཞིག་པའོ།།སྙམ་ན།འོན་ཏེ། ཤར་ཕྱོགས་ནས་འོངས་པ་ཞིག་གམ་ཞེས་དང་། ཕྱིར་མི་འོང་ལྔ་ལ་01417

བར་དོར་འདའ་བ་དང་། སྐྱེས་བུ་དམ་པའི་འགྲོ་བ་བདུན་དུ་བར་དོར་འདའ་བ་གསུམ་བཤད་པས་གྲུབ་ལ། བདུད་སུན་འབྱིན་བྱེད་ལུས་དེས་དམྱལ་བར་ལྟུང་ཞེས་བཤད་པ་ནི། གསོན་པོ་ལ་་དམྱལ་མེས་བསྐོར་ཏེ་ཤི་ནས་བར་སྲིད་ཀྱིས་སོང་སྟེ། ལ་ས་དྲག་པས་མཐོང་ཆོས་ལ་འདིར་སྨིན་ཞིང་སྐྱེས་ནས་མྱོང་འགྱུར་ལ་ཕྱི་མར་སྨིན་པའི་ཕྱིར་རོ། །མཆམས་མེད་པ་ལྔའི་ལས་གང་དག་བྱས་ཤིང་བསགས་ནས་དེ་མ་ཐག་ཏུ་དམྱལ་བར་སྐྱེ་ཞེས་པ་ནི།འགྲོ་བ་གཞན་དུ་མི་འགྲོ་བ་ལ་དགོངས་ཀྱི།སྒྲ་ཇི་བཞིན་པ་ཡིན་ན།ལྔ་ཁོ་ནས་འགྱུར་བ་དང་།དེ་མ་ཐག་ཏུ་འགྱུར་དགོས་པས་སོ།།བྲམ་ཟེ་ན་ཚོད་ཁྱེར་ཟིན་རྒ་བ་དང་། །འཆི་བ་ཡིན་ཏེ་གཤིན་རྗེའི་དྲུང་དུ་ཕྱིན། །བར་ན་ཁྱོད་ཀྱི་གནས་ཀྱང་ཡོད་མིན་ཞིང་།།ཞེས་པ་ནི།མིའི་ནང་ན་གནས་སུ་མེད་པ་ལ་དགོངས་སོ།།གཉིས་པ་ལ། ཁ་དོག་གི་ཁྱད་པར། ཁམས་ཀྱི་དབྱེ་བ། མིང་གི་རྣམ་གྲངས།ཚེའི་ཚད།བྱེད་ལས།མཐོང་ཡུལ།བྱད་གཟུགས།བགྲོད་ཚུལ་བརྒྱད་ཀྱི་དང་པོ་ནི།ལུས་གྲང་མོར་འགྱུར་བ་དང་།ལུས་ལ་ཆགས་པ་དང་།སྔོན་ལས་ཀྱི་དབང་གིས། དེ་ནས་བར་ཆད་མེད་པར་འཆི་བ་དང་། བར་དོར་སྐྱེ་བ་དུས་མཉམ་དུ་འགྱུར་བ་དེ་ལ། རང་གི་ལུས་དང་། མཐོང་ཡུལ་གྱི་ཁ་དོག་ནི། མི་དགེ་སོགས་སོ། །ཉི་མ་དང་ཟླ་བ་དང་སྐར་མ་སོགས་ཀྱི་འོད་ཀྱང་མེད་པས་མཚན་མོ་མུན་པ་མུན་ནག་གོ །གཉིས་པ་ནི། འདོད་གཟུགས་སུ་སྐྱེ་བ་ལ་གཞན་དུ་འགྲོ་དགོས་ཤིང་རྣམ་ཤེས་རྐྱང་པས་མི་ནུས་པས་དེ་ན་ཡོད་དོ། །གཟུགས་མེད་ནས་ཤི་འཕོས་ནས་འོག་མར་སྐྱེ་བ་ལ་ཡོད་ཀྱི། དེ་ན་མེད་དེ། བར་དོ་གཟུགས་ཅན་གྱི་ལས་ཀྱིས་འཕང་དགོས་པའི་ཕྱིར་རོ། །གསུམ་པ་ནི། བར་སྲིད་དེ་ནི།སེམས་ཙམ་གྱི་རྒྱུ་ལས་བྱུང་བའི་རྫུས་སྐྱེས་ཡིན་པས། ཡིད་བྱུང་དང་། དྲིའི་448

ཕྱིར་འགྲོ་བ་དང་། དྲིས་བརྟས་པར་འགྱུར་བས་དྲི་ཟ་སྟེ། འདིས་ཟས་ཀྱང་བསྟན་ཏེ། དབང་ཆེ་ཆུང་གིས་དྲི་ཞིམ་མི་ཞིམ་ཕྲ་མོ་ཟའོ། །སར། དེ་ལ་བརྟེན་ནས་ཡིད་སྐྱེ་གནས་སུ་འགྲོ་བས་ཡིད་བྱུང་དང་། སྐྱེ་བ་མངོན་པར་འགྲུབ་པར་འགྱུར་བས་ན། མངོན་འགྲུབ་ཅེས་སོ། །མཛོད་དུ། སྲིད་པ་ཚོལ་བའི་ངང་ཚུལ་ཅན་ཡིན་པས།སྲིད་ཚོལ་ཡང་སྟེ།ཡིད་ལས་བྱུང་དང་སྲིད་ཚོལ་དང་།།དྲི་ཟ་སྲིད་པ་བར་མ་དང་། །འགྲུབ་པའོ། །ཞེས་སོ། །བཞི་པ་ནི། རེ་ལྟར་ཏེ་མཆོག་ཏུ་ཐོགས་ན་ཞག་བདུན། གནས་ཀྱི་རྐྱེན་རྙེད་ན། ངེས་པ་མེད་དོ།།སར་ཡང་།མ་རྙེད་ན་ནི།ལུས་བརྗེས་ནས་ཡང་ཞག་བདུན་དུ་གནས་སོ།།སྐྱེ་བའི་རྐྱེན་མ་རྙེད་ན། བདུན་ཕྲག་བདུན་གྱི་བར་དུ་ཡང་གནས་སོ། །དེ་ལས་འདས་ཕན་ཆད་ནི།གདོན་མི་ཟ་བར་སྐྱེ་བའི་རྐྱེན་རྙེད་པར་འགྱུར་རོ། །ཞེས་སོ། །ཁ་ཅིགདེའི་འཕེན་པ་ལོག་ནས་མེད་པས་སྐྱེ་བ་རིས་མཐུན་གཅིག་པའི་ཕྱིར་སྐྱེ་བ་མ་རྙེད་པར་གནས་ཏེ། དེ་ལྟ་མིན་ན། དེ་འཆི་བ་ཡང་འཆི་སྲིད་དུ་འགྱུར་ཟེར་རོ།།ཤ་རི་ཙམ་ཡོད་ན།སྲིན་བུ་དེ་ཙམ་འོང་བས་བར་སྲིད་རྣམས་ཤ་མེད་བར་དུ་སྡོད་དམ།ཅི་ཞེ་ན།གཅུང་ན་རེ།འདི་གསུང་རབ་ལ་མི་འབྱུང་མོད་ཀྱི།དྲི་རོ་ལ་ཆགས་པའི་སེམས་ཅན་ཕྲ་མོ་མཐའ་མེད་པས་དེས་དྲི་རོ་ཚོར་ཞིང་་ཆགས་ནས་ཤི་སྟེ། དེས་དེར་སྐྱེ་བའི་ལས་སད་པར་བྱས་ནས་སྐྱེར་རུང་། ཡང་ན། ངེས་པར་དེའི་རྐྱེན་མང་པོ་ཁོ་ནའི་དུས་སུ་དེར་སྐྱེ་བའི་ལས་སད་ནས་འཇུག་པ་རྙེད་ཀྱི། གཞན་དུ་མ་ཡིན་ཏེ། འཁོར་ལོས་བསྒྱུར་རྒྱལ་གྱི་ལས་ཡོད་ཀྱང་ཚེ་ལོ་བརྒྱད་ཁྲི་བས་འཕྱི་བར་དེའི་འཇུག་ས་མི་རྙེད་པས་དེ་མི་འབྱུང་་ཞིང་།དེའི་བར་སྲིད་ཀྱང་མི་འགྲུབ་བོ།།ཁ་ཅིག དེ་སྲིད་པ་ཚོལ་བ་ཡིན་པས་མྱུར་དུ་སོང་སྟེ་དུས་ཐུང་ངུས་གནས་ལ། ངེས་པར་ཡུལ་དེར་སྐྱེ་འགྱུར་ཡིན་4149

ན།ལས་ཀྱི་རྐྱེན་ཚོགས་པ་འདྲེན་ལ།མ་ངེས་ན།གཞན་དུ་སྐྱེ་ཟེར་ལ།ཁ་ཅིགབ་ལང་དབྱར། ཁྱི་སྟོན། དོམ་དགུན། རྟ་སོས། བ་མེན། ལྕེ་སྤྱང་། དྲེད། བོང་བུ་རྣམས་དུས་མིན་དུ་འཁྲིག་པས་བ་ལང་དུ་སྐྱེ་བ་བ་མེན་ལྟར་འདྲ་བ་གཅིག་་ཏུ་སྐྱེ་ཟེར་རོ། །ལྔ་པ་ནི། མི་ལྡོག་དེ་ནི་དྲི་ཟའོ། །ཞེས་མིའི་བར་སྲིད་གྲུབ་ནས་ལྷ་སོགས་ཀྱི་བར་སྲིད་དུ་ལྡོག་པ་མེད་པར་འདོད་ཀྱང་། འདིར་ཕལ་ཆེར་དེ་ལྟར་ངེས་ཀྱང་། ཇི་སྟེ་ན། གནས་སྐ་བས་དེར་གཞན་དུ་སྐྱེ་བའི་རྐྱེན་སྟོབས་ལྡན་མངོན་དུ་གྱུར་ན་ལྡོག་གོ །བསམ་གཏན་བཞི་པ་ཐོབ་པའི་དགེ་སློང་དགྲ་བཅོམ་པའོ། །སྙམ་པའི་མངོན་པའི་ང་རྒྱལ་ཅན་ལ། ས་དེ་བའི་བར་སྲིད་གྲུབ་པ་ན།སྐྱེ་བ་ལེན་པར་ཤེས་ནས་དགྲ་བཅོམ་པ་མེད་དོ།།ཞེས་ལོག་ལྟ་སྐྱེས་པས་སྔར་དམྱལ་བར་སྐྱེ་འགྱུར་གྱི་ལས་གསོས་བཏབ་ནས་དམྱལ་བའི་བར་་སྲིད་གྲུབ་པ་བཞིན་ནོ། །དེ་སྐྱེ་བ་དང་མགོ་མཉམ་དུ་གོང་མའི་སེམས་ཉམས་པས། གོང་མའི་སེམས་ལ་མི་དགེ་བ་འབྱུང་བའི་སྐྱོན་མེད། བསམ་གཏན་དེའི་འབྲས་བུ་ས་གཞན་དུ་མ་སྨིན་པའི་ཕྱིར་མི་གཡོ་བ་མིན་པའི་སྐྱོན་ཡང་མེད་་དོ།།དེའང་འཆི་འཕོའི་མཚམས་སུ་ལྡོག་པར་མངོན་ཏེ།ཤི་འཕོས་པ་དེ་ཡང་།ཡང་ན་ནི་དེ་ཉིད་དུ་མངོན་པར་འགྲུབ་བོ། །ཡང་ན་ནི་སྐ་ལ་བ་མི་མཉམ་པ་གཞན་དུ་ཞེས་སོ། །བར་སྲིད་དེ་ན་གནས་པ་ན་ཡང་། སྔོན་གྱི་འཕེན་པའི་དབང་གིས་དགེ་སོགས་ཀྱི་སེམས་པ་འབྱུང་བས་ལ་སོགས་སོ། །དྲུག་པ་ནི།སེམས་ཅན་སྔོན་དགེ་མི་དགེ་ལྷན་ཅིག་ཏུ་སྤྱད་པ་ཀུན་དང་ལྷན་ཅིག་འདུག་པར་རྨི་ལམ་གྱི་ཚོད་ཙམ་དུ་མཐོང་ཟེར་ལ། སར་ནི། དེའི་མིག་གིས་བར་སྲིད་རང་དང་སྐ་ལ་མཉམ་དང་། རང་དང་དེའི་སྐྱེ་གནས་ཀྱང་མཐོང་། ཉེས་བྱེད་ཀྱི་མིག་ཐུར་དུ་གས་ལ་་ཏེ་སྤྱི་ཚུགས་སུ་འགྲོ།ལྷ་་གྱེན་དུ།མི་ཐད་པོར་རོ།།དེ་ནི།ཚོ།50

ལྷའི་མིག་སྐྱོན་བཅུ་གཅིག་དང་བྲལ་བའི་རྣམ་པར་དག་པ་མངོན་ཤེས་ཀྱིས་མཐོང་གི ཤིན་ཏུ་དང་བའི་ཕྱིར་སྐྱེས་ཐོབ་ཀྱིས་མི་མཐོང་ངོ་།།ཁ་ཅིག རང་དང་འོག་མ་མཐོང་གི གོང་མ་མི་མཐོང་ཟེར་རོ། །བདུན་པ་ནི། གང་དུ་སྐྱེ་འགྱུར་གྱི་བྱད་གཟུགས་སུ་འགྲུབ་སྟེ། དེ་དང་འཕེན་བྱེད་ཀྱི་ལས་གཅིག་པས་སོ། །དེ་ནི་འཕེན་པ་གཅིག་པའི་ཕྱིར། །སྔོན་དུས་སྲིད་འབྱུང་ཤ་ཚུགས་ཅན། །ཞེས་སྔོན་དུས་ཀྱི་སྲིད་པ་འབྱུང་འགྱུར་དེའི་ཤ་ཚུགས་སུ་ཡོད་པའོ། །ཁྱི་མོའི་མངལ་དུ་དམྱལ་བའི་བར་སྲིད་གྲུབ་པས་ཚིག་པར་མི་འགྱུར་ཏེ། རྟག་ཏུ་འབར་བ་མེད་ཅིང་འབར་ཡང་དང་བས་བལྟར་མི་ནུས་པ་བཞིན་རེག་མི་་་་ནུས་སོ།།བར་སྲིད་གཞན་ཡང་ལས་ཀྱིས་མི་རིག་པས་སོ།།བོངས་ཚོད།བྱིས་པ་ལོ་ལྔ་དྲུག་ལོན་པའམ། ལོ་བརྒྱད་ལོན་པའི་ཚོད་ཙམ་མོ། །བྱང་སེམས་ཀྱང་གཞོན་ནུ་ཐོར་བུ་ལྟ་བུ་མཚན་དཔེས་སྤྲས་པས་སྟོང་གསུམ་སྣང་བར་མཛད་དེ་ཞུགས་ཀྱང་།ཡུམ་གྱི་རྨི་ལམ་དུ་གླང་པོ་ཆེར་གཟིགས་པ་ནི།མཚན་མ་ཙམ་སྟེ། དུད་འགྲོའི་སྐྱེ་གནས་ལྡོག་ནས་ཡུན་རིང་དུ་ལོན་པའི་ཕྱིར། རྒྱལ་པོ་ཀྲི་ཀྲྀའི་མི་ལམ་བཞིན་ནོ།།དེ་ལྟོ་བརྟོལ་ནས་མི་འཇུག་གི །མངལ་སྒོ་ནས་འཇུག་པས་མཚེ་མའི་སྔ་ཕྱིར་སྐྱེས་པ་ནུ་བོ་དང་ཕུ་བོའོ།།གཟུགས་ཀྱི་བར་དོ།བོངས་ཚོད་རྫོགས་པ་ཡིན་ལ། གོས་ཡོད་མེད་སྐྱེ་ཚུལ་དང་འདྲའོ། །བརྒྱད་པ་ནི།སངས་རྒྱས་ཀྱིས་ཀྱང་དགག་མི་ནུས་པའི་ལས་ཀྱི་རྫུ་འཕྲུལ་གྱི་སྟོབས་ཡོད་་་་པས་འགྲོ་སོགས་སོ། །སྐྱེ་གནས་གང་ཡོད་པར་མྱུར་དུ་འགྲོ་ཞིང་རྡོ་རྗེས་ཀྱང་མི་ལྡོག་པའི་ཐོགས་མེད་ཡིན་ཏེ།ལྕགས་ཀྱི་ཐོ་ལུམ་འབར་བའི་ནང་ནས་སྲིན་བུ་བྱུང་ངོ་། །ཞེས་གྲག་གོ །དབང་པོ་ཐམས་ཅད་ཚང་ངོ་། །འོ་ན། དམུས་ལོང་སོགས་ཀྱི་བར་སྲིད་བྱད་གཟུགས་མི་འདྲ་བར་འགྱུར་རོ། །ཞེ་ན། ཕལ་ཆེར་451

འདྲ་བས་སྐྱོ་ན་མེད་དོ། །གང་དུ་སྐྱེ་བའི་གནས་སུ་ཐོགས་སོ། །རིགས་མཐུན་ལྷ་མིག་དག་པས་མཐོང་། །ལས་ཀྱི་རྫུ་འཕྲུལ་ཤུགས་དང་ལྡན། །དབང་པོ་ཀུན་ཚང་ཐོགས་མེད་ལྡན།།ཞེས་སོ།།བཞི་པ་ལ།བསྟན་བཤད་གཉིས་ཀྱི་དང་པོ་ནི།སུང་མདའི་མཐོ་དམན་དུས་མཉམ་པའི་ཚུལ་དུ་བར་སྲིད་ནས་འཆི་འཕོ་་་་་ཞིང་སྐྱེ་སྲིད་དུ་ཉིང་མཚམས་སྦྱོར་རོ། །གཉིས་པ་ནི། བར་སྲིད་ན་གནས་པའི་ལས་ཀྱི་མིག་གིས། ས་ལྟར་ན། ཕ་མའི་ཁུ་ཁྲག་ལ་ཕ་མ་ཉལ་པོ་བྱེད་པ་མེད་བཞིན་དུ་མཐོང་བའམ།མཛོད་ལྟར་ན།ཕ་མ་ཉལ་པོ་བྱེད་པ་མཐོང་ནས་མོར་སྐྱེ་ན།ཕ་ལ་ཆགས།མ་ལ་སྡང་།པོར་སྐྱེ་ན།ལྡོག་པའི་ཕྱིན་ཅི་ལོག་གི་བློས་དེར་ཕྱིན་ནས་མི་གཙང་བའི་གནས་དེར་དགའ་བས་གནས་སོ། །ས་ལྟར་ན། ཕོ་མོ་ལ་ཆགས་ནས་གཅིག་དང་བྲལ་འདོད་སྐྱེ། དེས་གཅིག་འབའ་ཞིག་མཐོང་བ་དང་། དེར་ཕྱིན་པས་ཕོ་མོའི་ཡན་ལག་གཞན་མེད་པའི་ཕོ་མོའི་མཚན་འབའ་ཞིག་མཐོང་བས་ཆགས་པ་དེ་ལས་ཉོན་མོངས་ཞེ་སྡང་སྐྱེས་པ་ནི། འཆི་འཕོའི་རྐྱེན་དུ་འགྱུར་རོ། །རིགས་མཐོ་དམན་གྱིས་འཕོ་འཇུག་གི་ཚེ་ཀུ་ཅོའི་སྒྲ་དང་ནགས་ཐིབས་པོ་སོགས་སམ། སྒྲ་སྙ་ན་དང་ཁང་བཟང་དུ་འགྲོ་བའི་མཚན་མ་འབྱུང་ངོ་། །དམྱལ་བར་སྐྱེ་ན། དེར་ར་ལུག་སོགས་མཐོང་བས་དགའ་སྟེ་རྒྱུགས་ནས་དེ་ལ་ཁོང་ཁྲོ་སྐྱེས་པས་བར་སྲིད་འགག་ཅིང་དེར་སྐྱེས་ནས་དེ་་་དག་དང་ལྷན་ཅིག་རྩེ་བ་སོགས་འདོད་པས་སྡུག་བསྔལ་གྱིས་གཟིར་རོ། །ཡི་དྭགས་སོགས་དང་དེ་དང་འདྲ་སྟེ། སྐྱེ་གནས་ལ་འདོད་ཆགས་དང་བཅས་པའི་བར་སྲིད་སྐྱེ་གནས་ལ་ཁོང་ཁྲོ་སྐྱེས་པས་འགག་ཅིང་། ཕ་མ་ཆགས་པ་དྲག་པོའི་སྐབས་སུ་ཁུ་བ་བསྐ་བའི་རྗེས་སུ་ཁུ་ཁྲག་གི་ཐིགས་པ་གཉིས་བྱུང་་ནས་སྐྱེ་གནས་སུ་འདྲེས་པ་འོ་མའི་སྤྲིས་མ་ལྟར་ཆགས་པའི་ནུར་ནུར་པོ་ཀུན་152

གཞི་རྣམ་ཤེས་དང་བཅས་པ་འབྱུང་སྟེ། ཀུན་གཞི་རྣམ་ཤེས་དེ་ནི་སོགས་སོ། །རྣམ་སྨིན་དེ་མཐུན་དབང་པོའི་འབྱུང་བ་ཆ་ཕྲ་བ་དང་འདྲེས་པའི་ཁུ་ཁྲག་་་འདུས་པ་དབང་པོ་དང་བཅས་པ་གཞན་འབྱུང་ངོ་། །མཛོད་དུ། དེ་ཉིད་ལས་སྐྱེ་བ་དང་གཞན་འབྱུང་བ་གཉིས་བཤད་དོ། །དྲོད་གཤེར་ལས་སྐྱེ་ན། དྲི་འདོད་པ་དང་། རྫུས་ཏེ་སྐྱེ་ན། གནས་འདོད་པ་སྟེ། རླུང་དང་ཆར་བས་ཉེན་ནས་དྲོ་འདོད་ནས་ཚ་དམྱལ་དུ་དང་། མེ་དང་ཉི་མས་ཉེན་ནས་གྲང་འདོད་ན། གྲང་དམྱལ་དུ་སྐྱེའོ། །བློ་ནི་ཕྱིན་ཅི་ལོག་གྱུར་པས། །རྩེ་དགས་འགྲོ་བའི་ཡུལ་དུ་འགྲོ །དྲི་དང་གནས་ལ་མངོན་འདོད་གཞན། །དམྱལ་བ་ཡི་ནི་སྤྱི་ཚུགས་ཡིན། །ཞེས་སོ། །མེར་མེར་པོའི་ཕྱོགས་གང་དུ་རྣམ་ཤེས་ཞུགས་པ་དེ་སྙིང་ག་ཡིན་ཏེ། གང་ནས་ཤི་འཕོས་པ་དེར་ཐོག་མར་འཇུག་པའི་ཕྱིར་རོ། །དབང་པོ་དང་། དབང་པོའི་རྟེན་གྱི་འབྱུང་བ་དང་། ལུས་ཀྱི་དབང་པོ་རྣམས་ལྷན་ཅིག་འབྱུང་ཞིང་། དེ་ལས་དབང་པོ་རྣམས་འགྲུབ་སྟེ། རྣམ་ཤེས་ཀྱི་རྐྱེན་གྱིས་མིང་དང་གཟུགས་ཞེས་སོགས་རྟེན་འབྲེལ་སོགས་སོ། །དེའང་མངལ་དུ་ཕོར་སྐྱེ་ན། མའི་ལྟོ་གཡས་ལ་བརྟེན་ཅིང་རྒྱབ་ཏུ་བལྟ། མོར་སྐྱེ་ན། གཡོན་དུ་བརྟེན་ཅིང་མདུན་དུ་བལྟ། མ་ནིང་དུ་སྐྱེ་ན། འདོད་ཆགས་གང་དང་ལྡན་པ་བཞིན་དུ་བལྟ། བར་དོ་དབང་པོ་ཚང་བ་ཞུགས་ནས་ཕྱིས་ལུས་སྐྱེས་ནས་མ་ནིང་དུ་འགྱུར་རོ། །དེ་ཡང་སྤྲིས་མས་གཡོགས་ཏེ་ནང་སླ་བར་འདུག་པས་མེར་མེར་པོ་དང་། ཞོ་ལྟ་བུ་ཤར་མ་གྱུར་པའི་ནུར་ནུར་པོ་དང་། ཤར་གྱུར་པ་སླ་བའི་ལྟར་ལྟར་པོ་དང་།བསྐ་སྟེ།མནན་དུ་བཟོད་པ་མཁྲང་འགྱུར་དང་།ཤ་ལྷག་ལྟར་གྱུར་ཏེ། ཡན་ལག་ཉིང་ལག་གི་མཚན་མ་བྱུང་བ་རྐང་ལག་འགྱུས་པ་དང་། སྐྲ་སྤུ་སེན་མོ་དང་། མིག་སོགས་དང་། མཚན་དོད་པ་སྟེ། མངལ་གྱི་453

གནས་སྐབས་བརྒྱད་དོ། །དེར་ལས་དང་ལས་འགྱུར་བྱེད་སོགས་བསྟེན་པས་སྐྲ་དང་བ་སྤུ་ངན།ཚ་བ་བསྟེན་པས་ནག གྲང་བས་དཀར།ཁ་ཟས་ཧ་ཅང་ཚ་བས་དམར། འཁྲིག་པ་དྲག་པ་ས་མཛེ་ཅན་སོགས་སུ་འགྱུར། དེ་ལྟར་མངལ་དུ་ཞག་བདུན་ཕྲག་སུམ་ཅུ་རྩ་བརྒྱད་དང་། ཞག་བཞི་སོང་ནས་ལས་ཀྱི་རླུང་གིས་མགོ་མཇུག་བཟློག་སྟེ་ཤ་མས་གཡོགས་ཏེ་སྐྱེ་ལ། སྐྱེས་པ་དང་ཤ་མ་ནང་དུ་ལྡོག་གོ །ཐོག་མ་ཉིད་དུ་ནུར་ནུར་འགྱུར། །ནུར་ནུར་པོ་ལས་མེར་མེར་འགྱུར། །མེར་མེར་པོ་ལས་ནར་ནར་འགྱུར། །ནར་ནར་པོ་ལས་གོར་གོར་འགྱུར།།གོར་གོར་པོ་ལས་རྐང་ལག་འགྱུས།།སྐྲ་དང་སེན་མོ་ལ་སོགས་འབྱུང་།།དབང་པོ་གཟུགས་ཅན་རྣམས་དང་ནི། །མཚན་རྣམས་མཐར་གྱིས་འབྱུང་བར་འགྱུར།།ཞེས་སོ།།སྒོང་སྐྱེས་སོགས་ཡིན་ན།དབང་པོ་རིམ་གྱིས་འགྲུབ་ལ།རྫུས་སྐྱེས་ལ་གཅིག་ཅར་འགྲུབ་བོ། །མངལ་དུ་ནགས་ཀྱི་འདུ་ཤེས་ཀྱིས་འཇུག་པ་སོགས་ཤེས་བཞིན་མིན་པས་འཇུག་པ་ཡིན་ལ། སངས་རྒྱས་ནི། མངལ་དུ་འཇུག་གོ །གནས་སོ། །འབྱུང་ངོ་། །སྙམ་པས་གསུམ་ག་ཤེས་ལ། རང་རྒྱལ་གྱིས་འཇུག་གནས་དང་། འཁོར་ལོས་བསྒྱུར་བས་འཇུག་པ་ཤེས་ལ།སྒོང་སྐྱེས་ཡིན་ན། གང་ཡང་མི་ཤེས་སོ། །རང་རྒྱལ་ནི་བསེ་རུ་ལྟ་བུའི་དབང་དུ་བྱས་པ་ཡིན་པས་ལྔ་ལེན་གྱི་བཙུན་མོ་པདྨ་ཅན་ལས་སྐྱེས་པའི་སྒོང་སྐྱེས་ཀྱི་རང་རྒྱལ་ལྔ་་བརྒྱ་ནི།ཚོགས་སྤྱོད་ཡིན་པས་མི་སྐྱོན་ནོ།།གཅིག་ནི་ཤེས་བཞིན་དུ་འཇུག་གོ།གཞན་ནི་གནས་པ་ཡང་གཞན་ནི། །འབྱུང་བའང་གཞན་ནི་ཐམས་ཅད་རྨོངས། །སྒོ་ང་ལས་སྐྱེས་རྟག་ཏུ་འོ། །མངལ་དུ་འཇུག་པ་གསུམ་དག་སྟེ། །འཁོར་ལོས་བསྒྱུར་དང་རང་བྱུང་གཉིས།།ལས་སམ་ཡེ་ཤེས་སམ་གཉིས་ཀ།རྒྱ་ཆེའི་ཕྱིར་ན་གོ་རིམ་བཞིན། །ཞེས་སོ། །དེ་ལྟར་སེམས་ཅན་རྣམས་ཚོགས་4541

གསུམ་སྟེ། འཕགས་པ་རྣམས་ཉོན་མོངས་ཟད་པར་ངེས་པའི་ཕྱིར་ཡང་དག་པར་ངེས་པ། མཚམས་མེད་བྱེད་པ་དམྱལ་བར་ངེས་པའི་ཕྱིར་ལོག་ངེས།གཞན་རྣམས་མ་ངེས་པ་སྟེ།འཕགས་དང་མཚམས་མེད་བྱེད་པ་རྣམས།།ཡང་དག་ལོག་པ་ཉིད་དུ་ངེས། །ཞེས་སོ། །གཉིས་པ་ལ། ངོ་བོའི་སྒོ་ནས་མདོར་བསྟན། ལུང་འགལ་སྤངས་པས་གཙོ་བོ་ངོས་བཟུང་། ངོ་བོའི་རང་གི་མཚན་ཉིད་བཤད། སྤྱི་མཚན་གྱིས་དོན་བསྡུ་བ་སྟེ། བཞིའི་དང་པོ་ནི། ཉོན་མོངས་དང་། ལས་ཟག་བཅས་ཏེ། གང་ལས་སྡུག་བསྔལ་ཀུན་འབྱུང་བའོ། །དགྲ་བཅོམ་གྱི་ལས་ཀུན་འབྱུང་མིན་པ་མི་འཐད་དེ། སྡུག་བསྔལ་སྐྱེད་པའི་ཕྱིར།སྐུར་ཆུང་བཞིན། གཉིས་པ་ནི། དེ་ཀུན་འབྱུང་ཡིན་ན། མདོར་སྲེད་པ་ལ་འཆད་པ་ཅི་ཞེ་ན། ཐམས་ཅད་དུ་འགྲོ་བས་གཙོ་བོ་སོགས་ཏེ།ལུས་ཐོབ་པ་ལ་སྲིད་པ་ཕྱི་མ་འདོད་པས་ཡང་སྲིད་འབྱུང་བར་བྱེད་པ་ཅན། ཡུལ་ཐོབ་པ་ལ་དགེ་བ་སྟེ། མི་འབྲལ་བའི་སྲེད་པའི་འདོད་ཆགས་ཅན། མ་ཐོབ་པའི་ཡུལ་དུ་མ་དེ་དང་དེ་ལ་མངོན་དགའ་ནི། ཕྲད་ཅིང་ཡང་འབྱུང་བར་སྲེད་པར་བཤད་ཀྱི། ཡིད་བདེ་མིན་ནོ། །དེར་བསྟན་པས་ཀུན་འབྱུང་བདེན་པའི་གཙོ་བོར་བསྟན་ནོ། །ལུས་དང་ཡུལ་ཐོབ་མ་ཐོབ་ཐམས་ཅད་ལ་ཁྱབ་པས་དངོས་པོ་དང་། དུཿཁ་ཐོབ་མ་ཐོབ་ལ་འབྲལ་ཅིང་མི་ཕྲད་པར་འགྱུར་སྡུག་ཐོབ་མ་ཐོབ་ལ་མི་འབྲལ་བ་དང་ཕྲད་པ། འདུ་བྱེད་ཀྱི་ལ་གཏི་མུག་གི་སྲེད་པ་སྟེ། ཉོན་མོངས་དང་། གནས་ངན་ལེན་དང་། ཚོར་བ་བཏང་སྙོམས་ཀྱིས་ཕྱེ་བས་སོ། །ཁྱད་པར་ཀུན་གཞི་ལ་བདག་ཏུ་རྨོངས་པའི་སྒོ་ནས་སྲེད་པས་དུཿཁ་གསུམ་་གྱི་གནས་སྐབས་དང་། བལྟས་པ་དང་། མངོན་པར་དགའ་བ་དང་། ཆགས་པས་རིམ་པ་བཞིན་དུས་གསུམ་དང་། འདོད་པ་གཟུགས་གཟུགས་མེད་ལ་‘།55

སྲེད་པས་ཁམས་དང་། འདོད་པ་དང་། སྲིད་པ་ཚོལ་བས་ཁམས་གསུམ་དུ་དུཿཁ་འགྲུབ་ལ། ལོག་པའི་ཚངས་སྤྱོད་ཚོལ་བས་འཁོར་བ་ལས་མི་ཐར་བས་ཚོལ་བ་དང་། འདོད་པ་རྟག་ཏུ་འབྱུང་འདོད། མི་འདོད་པ་རྒྱུན་ཆད་འདོད་པས་རྟག་ཆད་ཀྱི་རྣམ་པ་སོགས་སོ། །གསུམ་པ་ལ། ཉོན་ལས་གཉིས་ཀྱི་དང་པོ་ལ།བསྟན་བཤད་གཉིས་ཀྱི་དང་པོ་ལ།གྲངས།མཚན།འབྱུང་།དམིགས།མཚུངས་ལྡན་དང་།རྣམ་གྲངས།ལོག་ཞུགས།ཁམས།རིས།སྤང་ཞེས་བསྡུའོ།།གཉིས་པ་ལ་བཅུ་ལས། དང་པོ་གྲངས་ནི། བདག་དང་བདག་གི་རྟག་ཆད་དང་། །མེད་དང་དམན་ལ་མཆོག་ལྟ་དང་། །རྒྱུ་མིན་ལམ་མིན་དེར་ལྟ་བ། །དེ་དག་ལྟ་བ་ལྔ་ཡིན་ནོ། །ཞེས་པ་ལྟར་ལྟ་བ་ལྔར་ཕྱེ་བས་བཅུའོ། །གཉིས་པ་ནི། སེམས་བྱུང་གི་ཆོས་གང་འབྱུང་བ་ན།རྣམ་གཡེང་དང་།ཕྱིན་ཅི་ལོག་དང་།རྒོད།རྨུགས།བག་མེད། འཛེམ་མེད་དྲུག་གང་རུང་གིས་རབ་ཏུ་མ་ཞི་བའི་མཚན་ཉིད་དུ་འབྱུང་སྟེ། བྱེད་ལས་ནི། དེ་བྱུང་སོགས་སོ། །བསྡུས་ན། ངོ་བོ་ཉིད་ཀྱིས་རབ་ཏུ་མ་ཞི་བའི་སེམས་བྱུང་ནི།མཚན་ཉིད་དོ།།གསུམ་པ་ནི།བག་ལ་ཉལ་ནི།དེའི་ཕྱོགས་མཐུན་གྱི་གནས་ངན་ལེན་ནམ་ས་བོན་ཏེ། མ་སྤངས་པ་སྟེ། ལེགས་པར་མ་བཅོམ་པ་དང་། སྐྱེ་བའི་གནས་ཀྱི་ཆོས་ཆགས་ཡུལ་སོགས་སྣང་བ་དང་། ཡུལ་དེ་ལ་ཡང་སྡུག་པའི་མཚན་མར་འཛིན་པ་སོགས་ཚུལ་སོགས་ཏེ། རྒྱུ་དང་།ཡུལ་དང་། སྦྱོར་བ་དེ་ལྟ་བུ་ལ་སོགས། ཡང་ན། རྒྱུ་དང་། དམིགས་པ་དང་།བདག་རྐྱེན་ཏེ།དེ་མ་ཐག་རྐྱེན་ནི།མ་ངེས་པ་ལས་མ་སྨོས་ཟེར་རོ།།བཞི་པ་ལ།ཉོན་མོ།ངས་ཀྱི་དམིགས་པ་སྤྱིར་བསྟན། དམིགས་པ་མིན་པའི་དམིགས་བསལ་བཤད།གཞི་ཡོད་མེད་ཀྱི་དབྱེ་བ་གསུམ་གྱི་དང་པོ་ནི།ཉོན་མོངས་ཐམས་ཅད་ཉོན་མོངས་ཐམས་ཅད་ཀྱི་དམིགས་པ་ཡིན་ཏེ།དེས་སྡུག་ཀུན་ལ་དམིགས་ལ།456

ཉོན་མོངས་ཐམས་ཅད་ཀྱང་སྡུག་ཀུན་ཏུ་འདུས་པས་སོ།།ཐམས་ཅད་ཅེས་པ།སྲིད་པའི་དབང་དུ་བྱས་ཀྱི། ཁྱབ་པ་ནི་མ་ཡིན་ནོ། །གང་ལས་ཉོན་མོངས་པ་འབྱུང་ཞིང་རྒྱས་པའི་གཞི་ཟག་བཅས་ཀུན་ཡང་ངོ་།།གཉིས་པ་ནི།མ་རིག་པ་དང་།ལྟ་བ་དང་།ཐེ་ཚོམ་གྱིས་ས་གོང་མ་ལ་ཀུན་བཏགས་པའི་སྒོ་ནས་ཞུགས་པས་དེ་ལ་དམིགས་པར་བཞག་གི རང་ས་བཞིན་ས་དེ་མངོན་སུམ་དུ་དམིགས་པ་ནི་མ་ཡིན་ནོ། །མ་རིག་པ་ཡང་ལྟ་བ་དང་མཚུངས་ལྡན་གྱིས་གཞན་གྱི་ས་གོང་མ་ལ་དམིགས་མི་ནུས་སོ། །ལྟ་བས་གཞན་གྱི་ས་པའི་འདུ་བྱེད་ལ་ངའོ་སྙམ་དུ་མི་འཛིན་པས་འཇིག་ལྟ་གོང་མ་ལ་མི་དམིགས་ཀྱི། ལྷག་མའོ། །གསུམ་མ་གཏོགས་པར་འདོད་པའི་ཉོན་མོངས་ཀྱིས་ས་གོང་མ་ལ་མི་དམིགས་ཏེ། གོང་མ་མ་ཐོབ་པས་དེ་ལ་ཆགས་པ་མེད་ལ། ཐོབ་འདོད་འདུན་པ་དགེ་བ་ཡིན་ལ། གོང་མ་ལ་དམིགས་ནས་བདག་གི་རྒྱུད་ཁེངས་མི་བྱེད་ཅིང་།གོང་མས་བདག་ལ་གནོད་པ་མེད་པས་སོ།།ས་གོང་མའི་ཉོན་མོངས་ནི།ས་འོག་མ་ལའང་མི་དམིགས་ཏེ། འོག་མ་ལས་འདོད་ཆགས་དང་བྲལ་བའི་ཕྱིར་ཆགས་སྡང་མེད་ཅིང་བདག་ལྟ་མེད་ལ། འོག་མ་ལ་སེམས་ཁེངས་པ་མེད་དེ། དམན་པར་མཐོང་བའི་ཕྱིར། དེ་དང་རྗེས་སུ་འབྲེལ་བའི་ཉོན་མོངས་གཞན་ཡང་མི་འབྱུང་ངོ་། །འདི་ནི། བྱེ་བྲག་སྨྲ་བ་དང་མཐུན་པར་བཤད་ཀྱི།བསྡུ་བ་ལས།དེ་བཞིན་དུ་ས་འོག་མ་ནི། ས་གོང་མའི་ཉོན་མོངས་པ་རྣམས་ཀྱི་སྟེ། འདི་ལྟར་ས་གོང་མར་སྐྱེས་པ་རྣམས་ནི། ས་འོག་མའི་སེམས་ཅན་རྣམས་པས་བདག་ཉིད་རྟག་པ་དང་།བརྟན་པ་དང་།བདེ་བ་དང་།གཙང་བ་དང་།ཡོན་ཏན་ཁྱད་པར་དུ་འཕགས་པ་དང་ལྡན་ནོ། །སྙམ་དུ་རློམ་སེམས་པའི་ཕྱིར་རོ། །ཞེས་དང་། འོག་མར་སྐྱེས་པ་འདོད་ཆགས་དང་མ་བྲལ་བ་སེམས་1157

ཉོན་མོངས་ཐམས་ཅད་ཀྱང་སྡུག་ཀུན་ཏུ་འདུས་པས་སོ།།ཐམས་ཅད་ཅེས་པ།སྲིད་པའི་དབང་དུ་བྱས་ཀྱི། ཁྱབ་པ་ནི་མ་ཡིན་ནོ། །གང་ལས་ཉོན་མོངས་པ་འབྱུང་ཞིང་རྒྱས་པའི་གཞི་ཟག་བཅས་ཀུན་ཡང་ངོ་།།གཉིས་པ་ནི།མ་རིག་པ་དང་།ལྟ་བ་དང་།ཐེ་ཚོམ་གྱིས་ས་གོང་མ་ལ་ཀུན་བཏགས་པའི་སྒོ་ནས་ཞུགས་པས་དེ་ལ་དམིགས་པར་བཞག་གི རང་ས་བཞིན་ས་དེ་མངོན་སུམ་དུ་དམིགས་པ་ནི་མ་ཡིན་ནོ། །མ་རིག་པ་ཡང་ལྟ་བ་དང་མཚུངས་ལྡན་གྱིས་གཞན་གྱི་ས་གོང་མ་ལ་དམིགས་མི་ནུས་སོ། །ལྟ་བས་གཞན་གྱི་ས་པའི་འདུ་བྱེད་ལ་ངའོ་སྙམ་དུ་མི་འཛིན་པས་འཇིག་ལྟ་གོང་མ་ལ་མི་དམིགས་ཀྱི། ལྷག་མའོ། །གསུམ་མ་གཏོགས་པར་འདོད་པའི་ཉོན་མོངས་ཀྱིས་ས་གོང་མ་ལ་མི་དམིགས་ཏེ། གོང་མ་མ་ཐོབ་པས་དེ་ལ་ཆགས་པ་མེད་ལ། ཐོབ་འདོད་འདུན་པ་དགེ་བ་ཡིན་ལ། གོང་མ་ལ་དམིགས་ནས་བདག་གི་རྒྱུད་ཁེངས་མི་བྱེད་ཅིང་།གོང་མས་བདག་ལ་གནོད་པ་མེད་པས་སོ།།ས་གོང་མའི་ཉོན་མོངས་ནི།ས་འོག་མ་ལའང་མི་དམིགས་ཏེ། འོག་མ་ལས་འདོད་ཆགས་དང་བྲལ་བའི་ཕྱིར་ཆགས་སྡང་མེད་ཅིང་བདག་ལྟ་མེད་ལ། འོག་མ་ལ་སེམས་ཁེངས་པ་མེད་དེ། དམན་པར་མཐོང་བའི་ཕྱིར། དེ་དང་རྗེས་སུ་འབྲེལ་བའི་ཉོན་མོངས་གཞན་ཡང་མི་འབྱུང་ངོ་། །འདི་ནི། བྱེ་བྲག་སྨྲ་བ་དང་མཐུན་པར་བཤད་ཀྱི།བསྡུ་བ་ལས།དེ་བཞིན་དུ་ས་འོག་མ་ནི། ས་གོང་མའི་ཉོན་མོངས་པ་རྣམས་ཀྱི་སྟེ། འདི་ལྟར་ས་གོང་མར་སྐྱེས་པ་རྣམས་ནི། ས་འོག་མའི་སེམས་ཅན་རྣམས་པས་བདག་ཉིད་རྟག་པ་དང་།བརྟན་པ་དང་།བདེ་བ་དང་།གཙང་བ་དང་།ཡོན་ཏན་ཁྱད་པར་དུ་འཕགས་པ་དང་ལྡན་ནོ། །སྙམ་དུ་རློམ་སེམས་པའི་ཕྱིར་རོ། །ཞེས་དང་། འོག་མར་སྐྱེས་པ་འདོད་ཆགས་དང་མ་བྲལ་བ་སེམས་1157

མཉམ་པར་མ་བཞག་པ་ནི། གོང་མ་ལ་སྲེད་པ་སྐྱེད་པར་བྱེད་དེ། སྲེད་པ་དེ་ཡང་འདོད་པ་ན་སྤྱོད་པ་ཡིན་པར་བརྗོད་པར་བྱའོ། །ཞེས་ཆགས་བྲལ་གྱི་བསམ་པས་གོང་མ་ཐོབ་འདོད་དསེ་བ་ཡིན་ཡང་། དེ་སྐྱིད་པར་མཐོང་ནས་དེའི་རོ་མྱང་བའི་ཕྱིར་ཐོབ་འདོད་སྲེད་པར་བཤད་དོ། །ཡང་ས་གོང་མ་པ་རྣམས་ནི། ས་འོག་མའི་ཉོན་མོངས་པའི་དངོས་པོ་ལ་དམིགས་པ་མ་ཡིན་ནོ། །ཞེས་ཀྱང་གསུངས་སོ།།འོ་ན།ཁ་ཅིག རྟག་པར་སྨྲ་བ་ལྟར་ཆགས་བྲལ་འདོད་པ་ལ་དམིགས་པའི་ལྟ་བ་སྐྱེ་བ་ཅི་ཞེ་ན། བྱེ་བྲག་སྨྲ་བ། དེ་སྐྱེས་པ་དང་མཉམ་དུ་གོང་མ་ཉམས་པ་སྟེ།ལྷ་སྦྱིན་བཞིན་ཟེར་ལ།ཁ་ཅིག དེ་དང་འདོད་ཁམས་པས་ཚངས་པ་ལ་སེམས་ཅན་དང་།རྟག་པར་ལྟ་བ་སོགས་ལོག་ཤེས་ཡིན་གྱི།ལྟ་བ་མིན་ཟེར་རོ། །སེམས་ཙམ་པས་དེས་མཐོང་སྤང་མ་སྤངས་པས་བྱུང་བར་འདོད་དེ། སྙོམས་པར་ཞུགས་པ་དང་། ལངས་པ་དང་། སྐྱེས་པ་རྣམས་ཀྱིས་རང་གི་ས་པའི་མཐོང་བས་སྤང་བར་བྱ་བའི་ཟག་པ་ནི། རྐྱེན་དང་ཕྲད་ན།རྟག་པ་ཁོ་ནར་ཀུན་ཏུ་འབྱུང་ངོ་།།ཞེས་སོ།ཁ་ཅིག མངོན་པར་འབྱུང་ལ་སྡང་བ་དང་། གོང་མ་ཐོབ་པའི་མངོན་པའི་ང་རྒྱལ་ཡོད་པས། དེ་གཉིས་ཀྱང་གོང་ལ་དམིགས་ཟེར་རོ།།ཉོན་མོངས་ཀྱི་གཞི་དམིགས་པ་ཡིན་ན།འགོག་ལམ་དེ་མ་ཡིན་པས་དམིགས་པར་མི་རུང་ངོ་ཞེ་ན། འགོག་པ་སོགས་དེ་ནི། འགོག་ལམ་དེ་དག་ལ་དངོས་སུ་དམིགས་པ་མ་ཡིན་ཏེ། དེ་གཉིས་འཇིག་རྟེན་ལས་འདས་པའི་མཉམ་རྗེས་ཀྱི་སོ་སོར་རིག་བྱ་ཡིན་པས་སོ། །ཉོན་མོངས་དེའི་དམིགས་པ་ནི།ཉོན་མོངས་དེས་ཡོངས་སུ་བརྟགས་པ་སྟེ།དེ་རྟོག་པ་ལས་གུད་ན་མེད་པས་རྟོག་པ་ཞེས་བརྗོད་དོ། །བསྡུ་བར། ཉོན་མོངས་པ་ནི། ནམ་ཡང་འགོག་པ་དང་།ལམ་ལ་དམིགས་པར་མ་གྱུར།དམིགས་པར་མི་བྱེད།དམིགས་458

པར་མི་འགྱུར་ལ།ཁམས་མི་འདྲ་བ་ལ་ཡང་མ་ཡིན་པའི་ཕྱིར་རོ།།ཞེས་དངོས་སུ་ཉོན་མོངས་ཐམས་ཅད་ཀྱིས་དམིགས་མི་ནུས་ལ། བརྟགས་ནས་དམིགས་པར་གསུངས་ལ། མཛོད་དུ། དྲུག་གིས་ཟག་མེད་ལ་དམིགས་ཤིང་། གཞན་རྣམས་མི་དམིགས་པར་འདོད་དེ།འགོག་དང་ལམ་མཐོང་སྤང་བྱ་བ།།ལོག་ལྟ་ཐེ་ཚོམ་དེ་དག་དང་། །ལྡན་དང་འབའ་ཞིག་མ་རིག་དང་། །དྲུག་ནི་ཟག་མེད་སྤྱོད་ཡུལ་ཅན། །རང་གི་ས་པའི་འགོག་པ་དང་། །ལམ་ནི་ཕན་ཚུན་རྒྱུ་ཡིན་པས། །ས་དྲུག་ས་དགུའི་ལམ་ནི་དེའི། །སྤྱོད་ཡུལ་ཅན་གྱི་ཡུལ་ཡིན་ནོ། །འདོད་ཆགས་མིན་ཏེ་སྤང་བྱའི་ཕྱིར།།གནོད་མི་བྱེད་ཕྱིར་ཞེ་སྣང་མིན།།ཞི་དང་དག་དང་མཆོག་གྱུར་ཕྱིར།།ང་རྒྱལ་མ་ཡིན་མཆོག་འཛིན་མིན།།ཞེས་སོ།།གསུམ་པ་ནི།ལྟ་བ་མཚུངས་ལྡན་དང་བཅས་པ་རྣམས།བདག་ལ་དམིགས་ལ་བདག་དེ་གཞི་སྟེ། དངོས་པོར་མེད་པའི་ཕྱིར། གཞི་མེད་སོགས་སོ། །ལྟ་བ་མཚུངས་ལྡན་དང་བཅས་པ་དེ་ལས་གཞན་ཆགས་སྡང་གི་ཡུལ་ཕན་གནོད་དངོས་པོར་་་་་ཡོད་ཅིང་།ཐེ་ཚོམ་གྱི་ཡུལ་དཀོན་མཆོག་སོགས་ཀྱང་ཡོད་པས་སོ།།བསྡུ་བར།ལྟ་བ་ང་རྒྱལ་གཞི་མེད། ཆགས་སྡང་གཞི་ཡོད། མ་རིག་པ་དང་ཐེ་ཚོམ་གཉིས་ཀུར་བཤད་ཅིང་།སྤྱིར་བསྡུ་ན།ལྔ་སྟེ།རང་སའི་སྡུག་ཀུན་ལ་དམིགས་པ་ལོག་པར་རྣམ་བཏགས་ཀྱི་དངོས་པོ་ལ་དང་། ཐེ་ཚོམ་མ་གཏོགས་ལྟ་བ་མཆོག་འཛིན་དང་། འདོད་ཆགས་སོགས་མཐོང་སྤང་རྣམས་ལྟ་བ་ལ་དང་། མཆོག་འཛིན་གཉིས་པ་བརྟུལ་ཞུགས་ཚུལ་ཁྲིམས་ལ་དང་། འགོག་ལམ་དང་ཁམས་མི་འདྲ་བ་ལ་དམིགས་པ་རང་གི་རྣམ་པར་བརྟགས་པའི་མིང་ལ་དང་། སྒོམ་སྤང་རྣམས་རང་གི་ངང་གིས་ཡེ་ཡོད་པའི་དངོས་པོ་ལ་དམིགས་པའོ། །ལྔ་པ་ལ། རྩ་ཉོན་དང་།ཉེ་ཉོན་གཉིས་ཀྱི་དང་པོ་ནི། འདོད་ཆགས་ནི། ཁོང་ཁྲོ་དང་459

རྣམ་པ་ཤིན་ཏུ་མི་མཐུན་པའི་ཕྱིར་མཚུངས་པར་མི་ལྡན་ལ། ཐེ་ཚོམ་དུ་གྱུར་པས་བློ་མི་གནས་ན། ཆགས་པ་མི་སྐྱེ་བས་ཐེ་ཚོམ་དང་ཡང་ངོ་། །ལྷག་མ་ང་རྒྱལ་མ་རིག་པ་ལྟ་བ་གསུམ་ནི། དེ་དང་མི་མཐུན་པ་མེད་པའི་ཕྱིར་མཚུངས་ལྡན་ནོ། །བསྡུ་བར། ཆགས་པ་འདུད་པ་དང་། ང་རྒྱལ་ཁེངས་པར་འགྱུར་བས་མི་མཐུན་པར་བཤད་པ་ནི། རགས་པའམ། ཁེངས་པའི་ང་རྒྱལ་ལ་དགོངས།ལྡན་ང།་འདུད་པའི་ང་རྒྱལ་ལམ་ཉོན་ཡིད་ཀྱི་ལ་དགོངས་སོ། །གང་ལ་ཞེ་འགྲས་པ་དེས་མི་ཁེངས་ཤིང་དེར་ཡང་རྟོག་མི་ནུས་པས་ཁོང་ཁྲོ་སོགས་སོ། །ཁེངས་པ་དེ་ལ་མནར་མི་སེམས་ཤིང་བློ་མི་གནས་ན། ཁེངས་མི་ནུས་པས་ང་རྒྱལ་སོགས་སོ།།རྨོངས་པར་མ་གྱུར་ན།ཉོན་མོངས་འགའ་ཡང་མི་འབྱུང་བས་མ་རིག་སོགས་སོ། །དེས་ན་འདྲེས་པའི་མ་རིག་པ་སྟེ། གཞན་ཉོན་མོངས་གང་དང་ཡང་མཚུངས་པར་མི་ལྡན་པའི་མ་འདྲེས་སོགས་ཏེ། དེ་ནི་ཉོན་མོངས་གཞན་གྱིས་མ་དཀྲིས་པ།བདེན་པ་རྣམས་ཡང་དག་པར་མི་ཤེས་པ།སེམས་ལ་འགེབས་ཤིང་སྒྲིབ་པར་གྱུར་པ་སྟེ། འདི་ཐེག་པ་ཐུན་མོང་གི་ལུགས་ཀྱི་ཡིན་གྱི། སྔར་གྱི་ཉོན་ཡིད་ཀྱི་འཁོར་དང་མི་འདྲའོ། །ཐེ་ཚོམ་ཟ་ན། ངེས་པར་རྟོག་པར་མི་འགྱུར་བས་ལྟ་བ་ཐེ་ཚོམ་དང་མི་ལྡན་ནོ། །གཉིས་པ་ནི། ཁྲོ་བ་ཞེས་སོགས་ཏེ།འགྲེལ་པའི་དཔེ་ལ་ལར་མཚུངས་ལྡན་ཡིན་ནོ། །ཞེས་དྲངས་ནས།མི་མཐུན་པ་དག་མི་མཐུན་པ་དང་མི་མཚུངས་ཏེ། ཁྲོ་བ་འདོད་ཆགས་ཀྱི་ཆར་གཏོགས་ཀྱང་མི་མཚུངས་པ་བཞིན། མི་མཐུན་པ་མེད་པ་རྣམས་མཚུངས་པར་ལྡན་ཞེས་འབྱུང་མོད་ཀྱི། ཁྲོ་བ་འཁོན་འཛིན་ལྟ་བུ་མཚུངས་ལྡན་མི་སྲིད་དེ། ཁོང་ཁྲོ་ལ་བརྟགས་པ་ཡིན་པས་ཁོང་ཁྲོ་རྫས་གཉིས་མཚུངས་ལྡན་མི་སྲིད་པའི་ཕྱིར། བསྡུ་བར། བཅུ་ཚན་དང་པོ་ནི། མི་དགེ་བའི་སེམས་སོ་7160

སོ་ལས་སྐྱེས་པས་གང་དུ་གཅིག་འབྱུང་བ་དེར་གཉིས་པ་མི་འབྱུང་བར་་་་་་་བཤད་དོ། །མེད་གཉིས་ནི།མི་དགེ་བ་ཐམས་ཅད་དང་ལྡན་ཏེ།རང་གཞན་ལ་མི་ལྟ་ཞིང་། མི་འཛེམ་པ་མེད་པར་དེ་མི་འབྱུང་སྟེ། མེད་གཉིས་མེད་ན། ཉོན་མོངས་སྐྱེས་ཀྱང་ལུང་མ་བསྟན་དུ་འགྱུར་བའི་ཕྱིར་རོ།།རྨུགས་སོགས་ནི།ལས་སུ་མི་རུང་བ་མེད་ན། ཉོན་མོངས་ཅན་མི་སྲིད་པའི་ཕྱིར། བསྡུ་བ་ལས། དེའི་སྟེང་དུ་ལོག་པའི་འདུན་མོས་དྲན་གཡེང་ཤེས་བཞིན་མིན་པ་བསྣན་ནས་་་་་བཅུ། ཉོན་མོངས་ཀུན་ལས་སྐྱེ་ཞིང་། ཁམས་གསུམ་ག་ན་ཡོད་པར་བཤད་དོ།།འོན་ཀྱང་རྨུགས་པ་ལས་སུ་མི་རུང་བ་ཙམ་དང་། རྒོད་པ་མ་ཞི་ཙམ་ལ་བཞག་ནས་སྡེ་པ་གཞན་དང་བསྟུན་ནས་ཚོགས་དྲུག་གི་དབང་དུ་བྱས་པར་མངོན་ནོ། །དྲུག་པ་ལ། བསྟན་བཤད་གཉིས་ཀྱི་དང་པོ་ནི། སྡུག་བསྔལ་ཀུན་ཏུ་སྦྱོར་བར་བྱེད་པ་དང་། དགེ་བའི་སྤྱོད་པ་ལ་འདོད་རྒུར་མི་བྱེད་པས་ན། འཆིང་བ་དང་། འཇིག་རྟེན་པའི་ཡར་འཕེལ་ཐམས་ཅད་ཀྱི་ས་བོན་དང་ལྡན་པས་བག་ལ་ཉལ་དང་།ཕྱིན་ཅི་ལོག་གིས་སེམས་ཉེ་བར་ཉོན་མོངས་པར་བྱེད་པ་དང་།ཡང་ཡང་རྒྱུན་མི་འཆད་པར་ཀུན་ཏུ་འབྱུང་བས་ཀུན་སོགས་དང་། གཏིང་དཔག་དཀའ་ལ་རྒྱུན་ཕྱོགས་སུ་འཁྱེར་བྱེད་ཆུ་བོ་དང་། ལོག་པར་སྒྲུབ་ཐབས་ཡིན་པས་སྦྱོར་བ་དང་། ལུས་ཀྱི་རྒྱུན་ཉེ་བར་ལེན་པར་བྱེད་པ་དང་། དགྲོལ་དཀའ་བས་མདུད་པ་དང་། དེ་ཁོ་ནའི་དོན་ལ་སྒྲིབ་གཡོགས་བྱེད་པ་དང་།དགེ་བའི་ལོ་ཐོག་གི་ཞིང་དུ་མ་གྱུར་པས་ཐ་བ་དང་། ངོ་བོ་ཉིད་ཀྱིས་ཀུན་ཉོན་ཅན་དུ་གྱུར་པས་དྲི་མ་དང་། རྟག་ཏུ་གནོད་པར་བྱེད་པས་སྡིག་པ། རབ་ཏུ་མ་ཞི་བའི་མཚན་ཉིད་ཡིན་ཞིང་རིང་དུ་སོང་བས་ཟུག་རྔུ། ཕུང་པོ་འཛིན་པའི་རྒྱུ་ཡིན་པས་ཡོངས་འཛིན་ཅི་ཡང་དང་གནད་གཅིག་པའམ། ཡང་ན་་སྒྱུ།61

ཉེས་དམིགས་ཅི་ཡང་འབྱུང་བ་དང་།ལོག་སྒྲུབ་ཀྱི་ངོ་བོ་ཡིན་པས་ཉེས་སྤྱོད།སེམས་གཡེང་བར་བྱེད་པས་ཟག་པ། ལོངས་སྤྱོད་ཀྱིས་ཆོག་མི་ཤེས་པས་ཕོངས་པ། འདོད་པས་ཕོངས་པར་བྱེད་པས་ན་ཡོངས་གདུང་། རྒྱད་པ་འདྲེན་པས་འཁྲུག་པ། འཐབ་རྩོད་ཀྱི་རྒྱུ་ཡིན་པས་འཐབ་མོ། ནད་ཆེན་པོར་གྱུར་པས་རིམས་ནད། ལུས་སྣ་ཚོགས་ཀྱི་ཤིང་སྒྲུབ་པས་ནགས་སྦྱོར། འདོད་ཡོན་ལ་ཆགས་པར་བྱེད་པ་དང་འཇིག་རྟེན་ལས་འདས་པའི་ཆོས་ཐོབ་པའི་བར་་་་་ཆད་བྱེད་པས་གེགས་སོ། །གཉིས་པ་ལ། ཀུན་འཆིང་བག་ཉེ་ཀུན་ཆུ་སྦྱོར། །ཉེ་མདུད་སྒྲིབ་ཐ་དྲི་སྡིག་ཟུག།ཅི་ཉེས་ཟག་ཕོངས་ཡོངས་འཁྲུག་འཐབ། །རིམས་ནད་ནགས་སྦྱོར་གེགས་ཡིན་ནོ། །ཞེས་བསྡུས་པའི་ཉི་ཤུ་རྩ་བཞིའི་དང་པོ་ཀུན་སྦྱོར་ནི།གྲངས་དུ་ཞིག་ཡོད།རྣམ་པ་ཇི་ལྟར་སྦྱོར།དངོས་པོ་གང་དུ་སྦྱོར་ཞེས་དྲིས་པའི་དང་པོའི་ལན་ནི། བསྒྲིབ་བྱའི་དབང་གིས་དགུ་སྟེ། ཁམས་གསུམ་ལ་སྐྱོ་བ་དང་། ཁོང་ཁྲོའི་རྒྱུ་ལ་བཏང་སྙོམས་སུ་བྱེད་པ་དང་། འཇིག་ཚོགས་ལ་ལྟ་བ་དང་།དེའི་གཞི་ཕུང་པོ་དང་།འགོག་བདེན་དང་།ལམ་བདེན་དང་། དཀོན་མཆོག་གསུམ་གྱི་ཡོན་ཏན་དང་། རྙེད་བཀུར་གྱི་ཉེས་དམིགས་དང་། ཡོ་བྱད་བསྙུང་བའི་ཕན་ཡོན་ཤེས་པ་ལ་སྒྲིབ་པས་གོ་རིམ་བཞིན་དུ་རྗེས་སུ་སོགས་སོ། །ཕྱི་མ་བདུན་དེ་ཁོ་ན་ཉིད་མཐོང་བ་ལ་སྒྲིབ་ཅིང་། གོ་རིམ་བསྒྲིབ་བྱའི་ཆོས་ཀྱིས་བཞག་གོ།སྐྱེ་བ་དང་ནི་བཏང་སྙོམས་དང་།།དེ་ཁོ་ན་ནི་མཐོང་བ་དང་། །འཇིག་ཚོགས་ལྟ་དང་དེ་གཞི་དང་། །འགོག་དང་ལམ་དང་དཀོན་མཆོག་དང་།།རྙེད་པ་དང་ནི་བཀུར་སྟེ་དང་།།ཡོ་བྱད་བསྙུང་བ་ཡོངས་ཤེས་ལ།།ཞེས་སོ།།རྩ་ཉོན་ལ་ལྟ་བ་གཉིས་སུ་འབྱེད་པ་ནི།ཁ་ཅིག རྫས་མཉམ་པ་དང་། ཡུལ་ཡུལ་ཅན་ཡིན་པའི་དབང་གིས་ཟེར་ཡང་འདིར་བསྒྲིབ་བྱའི་462

དབང་གིས་སོ།།ཕྲག་དོག་དང་སེར་སྣ་ནི།གཙོ་བོ་ཡིན་པས་ལོགས་སུ་སྨོས་ལ།ཁ་ཅིག མི་དགེ་བ་རང་དབང་ཅན་ཡིན་པས་ཀུན་སྦྱོར་དུ་བཤད་ཅེས། རྫས་དང་མཆོག་འཛིན་འདྲ་བའི་ཕྱིར། །ལྟ་གཉིས་ཀུན་ཏུ་སྦྱོར་གཞན་ནོ། །གང་ཕྱིར་གཉིས་ཀ་གཅིག་ཏུ་ནི།།མི་དགེ་རང་དབང་དེ་ཡི་ཕྱིར།།ཕྲག་དོག་སེར་སྣ་དེ་དག་ལས། །ལོགས་ཤིག་ཀུན་སྦྱོར་གཉིས་སུ་བཤད། །ཅེས་སོ། །དྲི་བ་གཉིས་པ་དང་གསུམ་པའི་ལན་ལ།རེ་རེ་ལ་སྦྱོར་བྱེད་གང་།རྣམ་པ་གང་གིས།དངོས་པོ་གང་དུ་སྦྱོར་བ་གསུམ་གསུམ་གྱིས་བཤད་དོ། །དང་པོ་ནི། སྦྱོར་བྱེད་སེམས་བྱུང་འདོད་ཆགས་སོ། །གང་གིས་སྦྱོར་ན། དེ་དང་ལྡན་ན། སྡུག་བསྔལ་གྱིས་ཉེན་ཡང་ཡིད་འབྱུང་ཞིང་སྐྱོ་བར་མི་འགྱུར་རོ། །དེས་ཆགས་པས་བསླངས་པའི་མི་དགེ་སོགས་སོ།།འདིར་གནའ་མཆན་དུ་དགེ་བ་ཟག་མེད་ཡིན་ཅིང་།དེ་མ་གཏོགས་རིལ་མི་དགེ་བར་གཟུང་ངོ་། །གང་དུ་སྦྱོར་ན། དེས་ཚེ་ཕྱི་མ་ལ་སྡུག་བསྔལ་ཉེར་ལེན་གྱི་ཕུང་པོ་མངོན་སོགས་སོ། །དེ་བཞིན་དུ་གཞན་ལའང་སྦྱར་ལ་བཤད་དོ། །ཁོང་ཁྲོ་བའི་རྒྱུ་སྟེ། གཞི་དགུ་ལས། བཏང་སྙོམས་སུ་བྱེད་པའི་ཚུལ་གྱིས་ཡལ་བར་སོགས་སོ། །བྱེ་བྲག་མེད་པར་སེམས་ཁེངས་པ་ལ་ང་རྒྱལ་ཞེས་བྱ་ལ་འཇུག་ཚུལ་གྱི་བྱེ་བྲག་གིས་བདུན་ཏེའོ། །ངའོ་སྙམ་པ་ནི།འཇིག་ལྟ་ལ་བརྟེན་ནས་སེམས་ཁེངས་པ་ཡིན་པས་ལྟ་བ་ཡིན་ནོ། །གོང་མའི་ཁྱད་པར་ཏིང་ངེ་འཛིན་ལ་བརྟེན་པའི་ཆོས་ཟག་བཅས་ཟག་མེད་ཐོབ་པར་ཏེ། མངོན་སུམ་བྱ་བའོ། །རིགས་གཟུགས་སོགས་ཡོན་ཏན་ཁྱད་ཆེས་འཕགས་པ་བས་བདག་ཡོན་ཏན་ཅུང་ཟད་ཅིག་གིས་ཆུང་ངོ་སྙམ་པ་ནི། ཁྱད་ཇི་ལྟར་ཡོད་པ་ལྟར་མི་འཛིན་པའོ། །འདི་འདུད་པའི་ང་རྒྱལ་དང་གཅིག་གོ །ཡོན་ཏན་མིན་པ་ཚུལ་ཁྲིམས་སོགས་དང་མི་ལྡན་བཞིན་དུ་བདག་ཡོན་ཏན་ཚུལ་463

ཁྲིམས་དང་ལྡན་ནོ།།སྙམ་པ་སྟེ།འདི་གཞི་མེད་པ་ཡིན་ལ།མངོན་པའི་ང་རྒྱལ་ནི། དེ་དང་འདྲ་བའི་ཡོན་ཏན་ཐོབ་པ་ལ་དེ་ཐོབ་པར་རློམ་པས་གཞི་ཡོད་པས་ཁང་ཡོད་ཟེར་རོ། །ང་དང་ང་ཡིར་འཛིན་པ་ནི། འཇིག་ལྟ་སྟེ། མེད་པར་རམ།འཁྲུལ་པར་ཡོངས་སུ་མི་ཤེས་ཏེ།དེ་ནི་དེ་ལ་བརྟེན་པའི་ཕྱིར་རོ།།འཇིག་ལྟའི་གཞི་སྡུག་ཀུན་གྱི་ཆོས་རྣམས་མི་རྟག་སོགས་སུ་མི་ཤེས་པར་རྟག་པ་་་་་་སོགས་སུ་ལྷག་པར་ཆགས་སོ། །ཆགས་པས་དེ་དག་གི་ངོ་བོ་དང་ཉེས་དམིགས་མི་ཤེས་པས་མི་དགེ་བ་སོགས་སོ། །འཇིག་ལྟས་བདག་གྲོལ་ལོ། །མཐར་ལྟས་གྲོལ་ནས་རྟག་པའམ་ཆད་དོ། །ལོག་ལྟས་སངས་རྒྱས་པ་ལ་ཐར་པ་མེད་དོ། །ཞེས་ལོག་པར་ངེས་འབྱུང་ཐོག་མར་ཡོངས་སུ་ཆོལ་ལོ། །རྒྱུན་དུ་འདི་བདེན་ཞེས་མངོན་སོགས་སོ། །འཕགས་ལམ་བརྒྱད་བོར་ནས་ལྟ་བ་གསུམ་དང་།དེ་སྔོན་དུ་འགྲོ་བའི་ཆུལ་ཁྲིམས་དང་།བརྟུལ་ཞུགས་ཀྱིས་འདག་པར་ཡིད་ཆེས་པས་ལོག་པར་སོགས་སོ། །སངས་རྒྱས་སྤངས་རྟོགས་མཐར་ཐུག་དང་། ཆོས་འཁོར་བ་ལས་སྒྲོལ་བ་དང་། འཁོར་བ་དང་བྲལ་བ་དང་། དེ་ཁོང་དུ་ཆུད་བྱེད་དང་། དགེ་འདུན་འབྲས་བུ་ལ་ཞུགས་གནས་དང་། ཡོན་གནས་ཀྱི་ཞིང་བླ་མེད་ཡིན་མིན་སོམ་ཉི་ཟའོ། །དེ་གསུམ་ལ་སྐྱབས་སུ་འཛིན་པ་དང་། སྒྲུབ་པ་དང་བསྙེན་བཀུར་བྱེད་པའི་སྒོ་ནས་ལེགས་པར་སོགས་སོ། །རྙེད་བཀུར་ཡོན་ཏན་ཐམས་ཅད་ཀྱི་མི་མཐུན་ཕྱོགས་དང་། གནོད་པ་ཐམས་ཅད་ཀྱི་རྩ་བར་མི་ཤེས་པར་གཅེས་སུ་སྟེ། སྙིང་པོར་འཛིན་པའམ་ལྷུར་བྱེད་པའོ། །ཡོ་བྱད་ངན་པ་ཆུན་ཆད་མང་དུ་གསོག་པའོ།།ཡོན་ཏན་ཐམས་ཅད་ཀྱི་གནས་སུ་གྱུར་པའི་ཡོ་བྱད་ལས་དབེན་པའི་ཡོ་བྱད་གསོག་སོགས་སོ། །གཉིས་པ་ལ།དབྱེ་བ་དང་།གང་བིས་གང་ལ་འཆིང་བ་དང་།འཆིང་བར་འཇོག་པའི་46་4

རྒྱུ་གསུམ་གྱི་དང་པོ་ནི།འཆིང་བ་སོགས་སོ།།གཉིས་པ་ནི།དེས་ཟག་བཅས་ཀྱི་བདེ་ཚོར་ལ་ཕྲ་རྒྱས་འཕེལ་བས་འགྱུར་བ་སོགས་སོ། །སྡུག་ཚོར་གྱིས་ཕྲ་རྒྱས་འཕེལ་བས་སྡུག་སོགས་སོ། །བཏང་སྙོམས་ལ་ཕྲ་རྒྱས་འཕེལ་བས་འདུ་སོགས་སོ། །གསུམ་པ་ནི། ཕྱིའི་འཆིང་བས་འགྲོ་མི་ནུས། འདུག་ཀྱང་འདོད་པ་བཞིན་དུ་བྱེད་མི་ནུས་པ་བཞིན་འདོད་སོགས་ཏེ། ཐར་པར་འགྲོ་མི་ནུས་ཤིང་དགེ་སོགས་སོ།།གསུམ་པ་ལ།བསྟན་བཤད།གང་ལས་རྒྱས་པར་འགྱུར་ཚུལ་གསུམ་གྱི་དང་པོ་ནི།ཉོན་མོངས་ཀྱི་ས་བོན་སད་པར་མ་བྱས་པ་ནི།བག་ལ་ཉལ་ཏེ།ཁམས་གོང་གཉིས་ཀྱི་འདོད་ཆགས་འདོད་པ་ལ་ཆགས་པ་དང་བྲལ་ནས་་་་་སྙོམས་འཇུག་དང་། དེའི་རྟེན་ལུས་ཁོ་ན་སྲིད་པ་ཡིན་ལ། དེ་ལ་རོ་མྱང་བས་སྲིད་པའི་འདོད་ཆགས་ཏེ། དེ་དག་ཁ་ནང་བལྟས་ཡིན་པས་ཐར་པའི་ཞེན་པ་སྤང་བའི་ཕྱིར་རོ། །ཁམས་གཉིས་ལས་སྐྱེས་སྲིད་འདོད་ཆགས། །ཁ་ནི་ནང་དུ་བལྟས་ཕྱིར་དེར།།ཐར་པའི་འདུ་ཤེས་ལྡོག་ཕྱིར་བཤད།།ཅེས་སོ།།གཉིས་པ་ནི།ཕྱོགས་དང་མཐུན་པ་ནི། དེའི་རིགས་འདྲ་ཕྱི་མ་ལ་ཕན་འདོགས་པའམ། དེ་དང་རིགས་མཐུན་པའོ། །གནས་ངན་ལེན་ནི། དེའི་ས་བོན་མ་བཅོམ་པའོ། །གསུམ་པ་ནི། འདོད་པ་ཚོལ་བ་འདོད་ཡོན་ལ་སྲེད་པའོ། །དེའི་སྒོ་ནས་ཆགས་སྡང་གཉིས་རྒྱས་ཤིང་འཕེལ་བས་སོ། །སྲིད་པ་ཚོལ་བ་ཁམས་གོང་གི་ལུས་ལ་སྲེད་པའོ། །ལོག་པར་ཚངས་སྤྱོད་ཚོལ་བ་ཐར་ལམ་མ་ཡིན་པ་ལ་ཐར་ལམ་དུ་ཞེན་པའོ། །རྒྱུ་མཚན་འདི་ལྟར། དེ་མ་སྤངས་པ་དེ་དག་ནི། འཇིག་རྟེན་པའི་གཉེན་པོ་སོགས་ཀྱི་ང་རྒྱལ་དང་། བདེན་བཞི་དང་དེའི་རྣམ་པ་ལ་རྨོངས་པས་མ་རིག་པ་དང་། རིམ་པ་ལྟར་ལྟ་བ་དང་། མཆོག་འཛིན་གྱི་ཀུན་སྦྱོར་དུ་བཤད་པ་ལྟར་ལོག་པ་སོགས་ཀྱིས་ལྟ་བའི་དང་། གདུལ་བྱ་འཆོས་པར་བྱེད་465

པས་ན། བསྟན་པ། དམ་པ་སངས་རྒྱས་དང་དེའི་ཉན་ཐོས་ཀྱིས་བསྟབས་ཤིང་བསྟན་ལ་བསྔགས་པས་དམ་པའི་ཆོས། ཉོན་མོངས་པ་འདུལ་བའི་ལུང་དང་རྟོགས་པ་ལ་སོམ་ཉི་སོགས་ཀྱི་ཐེ་ཚོམ་གྱི་བག་ལ་ཉལ་རྒྱས་པར་འགྱུར་རོ། །བཞི་པ་ལ། ཁྱད་པར་དབྱེ་བ་དང་། གཙོ་བོར་དུག་གསུམ་དུ་བསྟན་པ་དང་།ལུང་དང་སྦྱར་བ་གསུམ་གྱི་དང་པོ་ནི། ཉོན་མོངས་གང་ཡིན་ཉེ་ཉོན་ཏེ། རྩ་ཉོན་གྱིས་ཀྱང་སེམས་ཉེ་བར་ཉོན་མོངས་པར་བྱེད་པས་སོ།།ཉེ་ཉོན་ཡིན་ལ།ཉོན་མོངས་མིན་པ་ནི། སེམས་བྱུང་ཉོན་མོངས་ཅན་ཁྲོ་སོགས་ཉི་ཤུ་སྟེ། ཉོན་མོངས་དང་མཐུན་ཅིང་དེའི་ཆར་གཏོགས་པས་ཉེ་ཉོན་ཡིན་ལ། ཉོན་མོངས་རང་རྐྱ་ཐུབ་པ་མིན་པས་སོ། །གཉིས་པ་ནི། ཡང་གཙོ་བོར་ཆགས་སོགས་ནི།སེམས་བྱུང་ཡང་ཡིན་ལ། ཉེ་ཉོན་ཡང་ཡིན་པས་སེམས་སོགས་ཏེ། དུག་གསུམ་ངེས་སོགས་ཏེ། ཐོབ་པ་ཆད་པ་དང་། དེ་དང་མི་ལྡན་པར་གནས་གྱུར་པས་རིམ་པ་བཞིན་ཆགས་སོགས་སོ། །དེ་དག་ལ་སྒྲིབ་བྱེད་དུག་གསུམ་དེའོ། །གསུམ་པ་ནི། སེམས་རང་བཞིན་གྱིས་འོད་གསལ་བ་འདི་ནི། ཡུལ་རིང་པོ་འཁོར་བ་ཐོག་མེད་ནས་གློ་བུར་འདོད་ཆགས་སོགས་སོ། །ལྔ་པ་ནི། གྲངས་བརྒྱད་དེ། རྨུགས་གཉིད་ཀྱིས་ཞི་གནས་ཀྱི་རྒྱུ་མཚན་སྒོམ་དུས་ནང་དུ་ཞུམ་པར་བྱེད་པས་དང་། རྒོད་འགྱོད་ཀྱིས་རབ་ཏུ་འཛིན་པའི་དུས་སུ་ཕྱི་རོལ་དུ་གཡེང་བར་བྱེད་པས་དང་། ཕྲག་སེར་གྱིས་བཏང་སྙོམས་ཀྱི་དུས་སུ་གཞན་རང་རང་གི་ཕུན་ཚོགས་ལ་མི་བཟོད་པ་དང་། ཀུན་ཏུ་འཛིན་པའི་སྒོ་ནས་ཡང་ཡང་སེམས་གཡོ་བས་དང་། མེད་གཉིས་ཀྱིས་གསུམ་པོ་དེ་དག་གཞི་དང་པོ་ཚུལ་ཁྲིམས་རྣམ་དག་སྲུང་བའི་དུས་ན། རྣམ་པ་ཐམས་ཅད་དུ་ལྟུང་བའི་གནས་ཀྱིས་མི་འཛེམ་པའི་སྒོ་ནས་ལན་གཅིག་ཅུང་ཟད་ཙམ་མ་ཡིན་པར་་་་ཐོ།66

ཡང་ཡང་ཤས་ཆེར་རྣལ་འབྱོར་གྱི་དགེ་བའི་བར་ཆད་བྱ་བའི་ཕྱིར་སེམས་་་་སོགས་སོ། །དྲུག་པ་ལ། དབྱེ་བ། ངེས་ཚིག དེ་ཚོལ་བ་དང་སྦྱར་བ་གསུམ་གྱི་དང་པོ་ནི། མ་རིག་པ་དང་ལྟ་བ་མ་གཏོགས་པའི་འདོད་པའི་རྩ་ཉོན་ཉེ་ཉོན་ཀུན་འདོད་པ་ཡི་དང་།གཉིས་པོ་མ་གཏོགས་པའི་ཁམས་གོང་གི་ཉོན་མོངས་ཀུན་སྲིད་པའི་དང་།གསུམ་གའི་ལྟ་བ་ནི།ལྟ་བའི་དང་།མ་རིག་པ་ནི།མ་རིག་པའི་འོ། །གཉིས་པ་ནི། ཤུགས་ཆེན་པོ་དང་ལྡན་པས་རྒྱུན་འབབ་ཕྱོགས་ཐུར་ངོས་སུ་འཁྱེར་བར་བྱེད་དེ། འདིར་འཁོར་བ་དང་ངན་སོང་དུ་ལྟུང་བས་སོ།།གསུམ་པ་ནི། དང་པོ་འདོད་ཆུ། གཉིས་པ་སྲིད་ཆུ། ཐ་མ་ལྟ་བ་དང་མ་རིག་པའི་ཆུ་བོ་གཉིས་ཀྱིས་འཁྱེར་ཏེ། ལྟ་བ་གནས་པ་དང་། མ་རིག་པ་གནས་ཏེ་རྨོངས་ན། ཐར་པ་དང་དེའི་ཐབས་ལ་ལོག་པར་རྟོག་པའི་ཕྱིར་རོ། །བདུན་པ་ལ། སྔར་བཞིན་གསུམ་ལས། དང་པོ་ཆུ་བོ་དང་འདྲ། གཉིས་པ་ནི། ཁམས་གསུམ་གྱི་དུཿཁ་ལས་འབྲལ་བའི་བར་དུ་གཅོད་ཅིང་དུཿཁ་སྣ་ཚོགས་དང་།སྦྱོར་བའམ་ཡང་ཡང་རྗེས་སུ་འབྲེལ་བས་སོ། །གསུམ་པ་ནི། སྦྱོར་བ་དེ་དག་ཀྱང་སོགས་ཏེ། ཇི་ལྟར་མཐུན་མཐུན་ནི། ཆུ་བོ་དང་འདྲ་བར་རོ། །འདི་དག་ཉོན་མོངས་དང་མཐུན་པས་ཆུ་བོ། རྣམ་བྱང་དང་འགལ་བས་སྦྱོར་བ་སྟེ། ལྟ་བ་ནི།རྣམ་པ་གསལ་བས་གུད་དུ་བསྟན་ནོ།།བརྒྱད་པ་ལ།ངོ་བོའི་དབྱེ་བ།རྒྱུ་མཚན་དང་ངེས་ཚིག་མདོར་བསྟན། དེ་ཉིད་རྒྱས་པར་བཤད་པ་གསུམ་གྱི་དང་པོ་ནི། ཁ་ཅིག འོག་མ་གསུམ་མ་གཏོགས་པའི་འདོད་པའི་ཉོན་མོངས་ཐམས་ཅད་འདོད་པའི་ཉེར་ལེན་དུ་འདོད་པ་སོགས་དང་། ཁ་ཅིག འདོད་ཆགས་ཉིད་ཉེར་ལེན་དུ་འདོད་པ་སོགས་ཡོད་ཀྱང་། འདིར་འདོད་ཡོན་ནི།འདོད་པ། དེ་ལ་འདུན་པ་དེ་དང་འདོད་ཆགས་ནི་དེའི་ཉེ་བར་ལེན་པ་467

སོགས་ཏེ། གཞན་ཡང་དེ་དང་འདྲའོ། །གཉིས་པ་ནི། བཞི་པོ་དེས་འཕྲལ་དུ་རྩོད་སོགས་དང་། ཕྱི་མ་ལ་ཡང་སྲིད་སོགས་སོ། །གསུམ་པ་ནི། ཀུན་ཏུ་སྤྱོད་པའམ་རང་གི་སྤྱོད་པ་ལ་དགའ་བ་འདོད་སོགས་དང་། དང་དུ་ལེན་པའམ་ཡོངས་སུ་བཟུང་བ་ལྷག་སོགས་དང་། ཟིལ་གྱིས་གནོན་པའམ་མི་འབྲལ་བར་འདོད་པ་རྣམ་སོགས་དང་། དེས་མི་འཛེམ་པའམ་གཞན་གྱི་འདོད་པ་ལ་དགའ་བ་ཡོངས་སོགས་དང་། དེ་ལ་ཀུན་ཏུ་དགའ་ཞིང་ཆགས་པས་ཀུན་སོགས་ཏེ། དེའི་རྒྱུས་སོ། །རྩ་བ་ཉེ་བར་ལེན་པ་ནི། དང་པོ་འདོད་པའི་ཉེར་ལེན་ཡིན་ནོ། །ལྟ་བ་ལ་གཞན་འདྲ། ཕྱི་མ་གཉིས་ལྟ་བ་མི་མཐུན་ན། རང་གི་ལྟ་བ་ལ་དགའ་བས་ཞེན་པ་དང་། མཐུན་ན་དེའི་ལྟ་བ་ལ་ཆགས་པའོ། །དྲུག་ཅུ་རྩ་གཉིས་ལ་འདུན་ཆགས་ནི།ལྟ་བ་ཡིའོ།།བརྟུལ་ཞུགས་དང་དཀའ་ཐུབ་དྲག་པོ་མིན་པའང་ཡོད་ཀྱང་ཕལ་ཆེར་ཟས་གཅོད་པ་སོགས་དཀའ་ཐུབ་དྲག་པོ་ལྟ་བ་མི་གཅིག་པས་སོ་སོར་ཐ་དད་པ་ལ་འདུན་ཆགས་ནི། ཚུལ་སོགས་སོ། །གཉིས་པོ་དེ་དག་གི་གནས་ཏེ། གཞི་འཇིག་ལྟ་ནི། བདག་ཏུ་སྨྲ་་བར་བྱེད་པས་བདག་ཏུ་སྨྲ་བ་ཡིན་ལ། འདུན་ཆགས་ནི། བདག་སོགས་སོ། །ལྟ་སོགས་ཀྱིས་མུ་སྟེགས་ཅན་གྱི་རབ་བྱུང་ནང་ཕན་ཚུན་རྩོད་དེ་དེ་དག་བཟང་ངན་ལ་བློ་མ་་མཐུན་པའི་ཕྱིར།ཕྱི་མས་མི་རྩོད་དེ།ཀུན་ཀྱང་བདག་ཡོད་པར་བློ་མཐུན་པས་སོ། །དེ་ནི་ཆོས་འདི་པ་ནང་པ་དང་རྩོད་དེ། ནང་པ་བདག་མེད་དུ་སྨྲ་བའི་ཕྱིར་རོ། །ཆུལ་དེ་ལྟར་ཁྱིམ་པ་དང་རབ་ཏུ་བྱུང་བ་དེ་དས་འཕྲལ་དུ་རྩོད་པ་སོགས་སོ།།དགུ་པ་ལ།ངོ་བོ།ངེས་ཚིག དེས་སེམས་གཡེངས་ནས་མདུད་པར་འགྱུར་ཚུལ་གསུམ་གྱི་དང་པོ་ནི།སོ་སོའི་ལྟ་བ་ལ་བརྟེན་ནས་འདི་བདེན་གྱི།གཞན་དོན་མེད་དོ། །ཞེས་མཆོག་ཏུ་འཛིན་ཞེན་ནི། ལྟ་བ་མཆོག་འཛིན་ནོ། །ཚོ།68

གཉིས་པ་ནི།གཟུགས་ཀྱི་ལུས་མ་ཡིན་པར་མཉམ་གཞག་གི་ཡིད་དེ།སེམས་ཀྱི་རང་བཞིན་དུ་མ་བསགས་པའི་ལུས་སམ་ཚོགས་ལ་བར་དུ་གཅོད་པའི་ཕྱིར་རོ།།གསུམ་པ་ནི།མདུད་པར་འགྱུར་བའི་རྒྱུ་མཚན། འདི་ལྟར་སོགས་ཏེ། དང་པོས་ཟས་གོས་སོགས་ཟང་ཟིང་ཅུང་ཟད་ཙམ་ལ་ཆགས་པ་ཡི་དང་། གཉིས་པས་ཉེས་ལྟུང་ལ་རྩོད་པ་ལ་ཕྱིར་མ་བཅོས་པའི་འགྱོད་པར་འགྱུར་བས་་་་་་་ལེགས་སོགས་དང་། གསུམ་པས་ལུས་སེམས་སྡུག་སོགས་དང་། བཞི་པས་ཤེས་བྱ་ལ་རྟག་གོ །ཆད་དོ། །ཞེས་ཚུལ་བཞིན་སོགས་ཀྱི་རྒྱུས་མཉམ་གཞག་གི་སེམས་ཡང་དག་པ་ཇི་ལྟ་བ་བཞིན་ཤེས་ཤིང་མཐོང་བ་ལས་གཡེང་ངོ་། །བཅུ་པ་ལ། སྒྲིབ་པའི་ངོ་བོ་དང་། སྒྲིབ་པར་འཇོག་པའི་རྒྱུ་མཚན་གཉིས་ཏེ། འདི་མན་ཆད་ཐམས་ཅད་དེས་འགྲེའོ།།དང་པོ་ནི།འདོད་པའི་ཡུལ་ལ་སྤྱོད་འདོད་ཀྱི་འདུན་པ་སོགས་ཏེ། འདིའི་རྨུགས་རྒོད་ཐེ་ཚོམ་ཡང་འདོད་ཁམས་པ་གཟུང་ངོ་། །གཉིས་པ་ནི། དང་པོས་ཡུལ་ཉེ་བར་སྤྱོད་འདོད་པའི་སྒོ་ནས་དེ་སྤངས་པ་ལ་མི་དགའ་བའི་ཕྱིར་རབ་སོགས་དང་།གཉིས་པས་ནི།གྲོགས་ཀྱིས་བསླབ་པའི་གནས་ལ་བསྐུལ་བ་ན། དེ་ལ་ཞེ་སྡང་སྟེ་མི་སློབ་པས་བསྐུལ་སོགས་ཏེ། དེ་གཉིས་ཚུལ་ཁྲིམས་ལ་གནོད་བྱེད་དམ། ཏིང་ངེ་འཛིན་ལ་སྦྱོར་བའི་སྒྲིབ་པའོ། །རྨུགས་གཉིད་ཀྱིས། ཞི་གནས་དང་། རྒོད་འགྱོད་ཀྱིས་རབ་ཏུ་འཛིན་པའི་དུས་སུ་ཞུམ་ཞིང་གཡེང་བ་སྟེ། དེ་གཉིས་ཤེས་རབ་དང་ཏིང་ངེ་འཛིན་ལ་གནོད་དོ། །ཐེ་ཚོམ་ནི། གཏན་ལ་དབབ་པ་མེད་པར་བཏང་སྙོམས་སུ་བྱེད་མི་ནུས་པའི་ཕྱིར་བཏང་སྙོམས་སོགས་ཏེ། མི་རྟག་པར་འགྱུར་བའི་རྒྱུས་་སེམས་ལ་སྒྲིབ་ཅིང་འགེབས་པས་སྒྲིབ་པའོ། །ཐ་མ་ནི། བདེན་པ་ལ་ཐེ་ཚོམ་ཟ་བས་སམ། ཡང་ན། ཕྱི་མ་གསུམ་བསྡུས་གཡེང་ངེས་པ་མེད་པས་ཏིང་469

ངེ་འཛིན་དུ་ཞུགས་པའི་སྒྲིབ་པའོ།།གྲངས་བདུན་ཡོད་ཀྱང་ལྔར་འཇོག་པ་ནི།གཉིད་རྨུགས། གཉེན་པོ་སྣང་བའི་འདུ་ཤེས་དང་། ཟས་སྨྱ་བ་དང་།མི་དགའ་བ་དང་། ཟས་ཀྱི་དྲོད་མི་ཟིན་པ་སོགས་དང་། བྱེད་ལས་སེམས་ཞུམ་བྱེད་དུ་གཅིག རྒོད་འགྱོད། གཉེན་པོ་ཞི་གནས། ཟས་ཉེ་དུའི་རྟོག་པ་སོགས། བྱ་བ་སེམས་མ་ཞི་བར་བྱེད་པར་གཅིག་པས་རེ་རེར་བགྲང་སྟེ། འདོད་ན་སྒྲིབ་རྣམས་མི་མཐུན་དང་། །ཟས་དང་བྱ་བ་གཅིག་པའི་ཕྱིར། །གཉིས་གཅིག་ཕུང་པོར་གནོད་བྱེད་དང་།།ཐེ་ཚོམ་ཕྱིར་ན་ལྔ་ཉིད་དོ།།ཞེས་སོ།།བཅུ་གཅིག་པ་ལ།ཆགས་སོགས་ཉིད་ཐ་བའོ། །དུག་གསུམ་སྔོན་ཚེ་རབས་གཞན་དུ་གོམས་སོགས་ཀྱིས་ད་ལྟ་ཆགས་སོགས་ལ་སྤྱོད་དེ། དེས་སེམས་ཏིང་ངེ་འཛིན་དུ་མི་འགྲོ་བའི་ལས་སུ་མི་རུང་བ་དང་མི་མཐུན་ཕྱོགས་ལ་དབྲལ་དཀའ་བས་་་་་་་གཉེན་པོའི་ཐོང་གཤོལ་གྱིས་སློག་དཀའ་བའི་དོན་གྱིས་ཐ་བའོ། །བཅུ་གཉིས་པ་ལ། དྲི་མའི་རྒྱུ་ཡིན་པས་དུག་གསུམ་གྱི་དྲི་མའོ། །དུག་གསུམ་ལ་བརྟེན་ནས་དུག་གསུམ་དེའི་ངོ་བོ་སྟེ། དེའི་རང་བཞིན་ནམ། དེ་དང་ཕྱོགས་མཐུན་པའི་འཆལ་ཚུལ་སྤྱོད་དེ། རིམ་པ་བཞིན་ཁྱིམ་པ་དང་རབ་ཏུ་བྱུང་བའི་གྲང་སོགས་ཏེ། ཆངས་པ་མྱ་ངན་ལས་འདས་པ། དེའི་དོན་དུ་བསླབ་པ་ལ་མཆུངས་པར་སྤྱོད་པ་བསླབ་པ་ལ་མཁས་པས་མཐོང་ན། དྲི་མ་ཡིན་པ་རྒྱུ་མཆན་གང་གི་ཕྱིར་ཚེ་འདོད་པར་གྱུར་པས། ཚེ་ལྡན་ཏེ། ཚུལ་འཆལ་ཅན་འདི་ནི། འཆལ་ཚུལ་འདི་ལྟ་བུ་བྱེད་པ་ལྟུང་བའི་གནས་འདི་ལྟ་བུ་ལ་ལུས་ངག་གིས་སྤྱོད་པ་སྟེ། ཆུལ་ཁྲིམས་འཆལ་བས་མི་གཙང་བའི་གྲོང་གི་ཚེར་མ་གྲོང་པ་ཀུན་ལ་གནོད་པ་བཞིན་དུ་དགེ་སློང་གི་རིགས་སུན་འབྱིན་པར་བྱེད་པའོ། །ཞེས་བརྗོད་སོགས་ཏེ།མི་གཙང་བར་ཡིད་ཆེས་པའི་རྒྱུ་ཡིན་པ་དེ་དག་ནི་སོགས་སོ།།470

བཅུ་གསུམ་པ་ནི།ཆགས་སོགས་ཉིད་སྡིག་པའོ།།ཡང་ཡང་འཁོར་བར་སྐྱེ་འཆི་མྱོང་འགྱུར་གྱི་ཚུལ་གྱིས་གནོད་པར་བྱེད་པ་སྟེ།ངེས་ཚིག་གོ།བཅུ་བཞི་པ་ནི།ཟུག་རྔུའི་རྒྱུ་ཡིན་པས་ཆགས་སོགས་ཀྱི་ཟུག་རྔུའོ། །ཤིན་ཏུ་འདོད་པ་སྲེད་པ་སྐྱེ་ཞིང་སངས་རྒྱས་སོགས་ལ་ཐེ་ཚོམ་ཟ་བའི་སྒོ་ནས་ཞུགས་ཏེ་གནོད་པར་་་བྱེད་པ་དེའོ།།བཅོ་ལྔ་པ་ནི།ཅི་ཡང་མེད་པའི་འགལ་ཟླ་ཡོ་བྱད་མང་པོ་འཛིན་པས་ཅི་ཡང་དང་བཅས་པར་བྱས་ནས་དེ་ལ་ཆགས་སྡང་རྨོངས་གསུམ་སྐྱེས་པས་འཇིག་སོགས་དང་སྦྱོར་བས་ཅི་ཡང་སྟེ།རྒྱུའི་མིང་གིས་བཏགས་པའམ།ཡང་ན། ཆགས་སོགས་ཀྱིས་ནོར་ཅི་ཡང་བཟུང་བས་ཉེས་དམིགས་ཅི་ཡང་འབྱུང་བས་འབྲས་བུའི་མིང་གིས་བཏགས་སོ། །རང་གི་ལ་གནོད་པ་བྱུང་དོགས་ཀྱིས་འཇིགས་སོགས་དང་། གཞན་གྱི་ལ་གནོད་པ་བྱས་པས་འཁོན་སོགས་སོ། །དེ་དག་གསོག་སྲུང་སྤེལ་བས་གཡེང་སོགས་སོ། །བཅུ་དྲུག་པ་ནི།ཉེས་སྤྱོད་ཀྱི་རྒྱུ་ཡིན་པས་ཆགས་སོགས་ཀྱིས་ཉེས་སྤྱོད་དོ། །སྲོག་གཅོད་སོགས་ལུས་ཀྱི་དང་། རྫུན་སོགས་ངག་གི་དང་། བརྣབ་སེམས་སོགས་ཡིད་ཀྱི་ཉེས་སྤྱོད་མི་དགེ་བ་བྱེད་པས་སོ། །ཡང་སར། དུག་གསུམ་མི་དགེ་བའི་རྩ་བར་འཇོག་པ་ནི། ཟང་ཟིང་སོགས་ཀྱི་རྒྱུས་ལོངས་སྤྱོད་དོན་དུ་གཉེར་བ་རྣམས་ཆགས་པས་དང་། གནོད་སོགས་ཀྱི་རྒྱུས་གཞན་གྱི་ཉེས་པ་མི་བཟོད་པ་རྣམས་ཞེ་སྣང་གིས་དང་། སྲོག་གི་མཆོད་སྦྱིན་སོགས་ཆོས་སོགས་ཀྱི་རྒྱུས་མཐོ་རིས་འདོད་ནས་བ་ལང་གསོད་པ་སོགས་གཏི་མུག་གིས་སེམས་ཅན་སོགས་ཏེ།འདོད་པའི་ཆགས་སོགས་གསུམ་ནི། མི་དབེ་བ་ཡང་ཡིན་ལ། དེའི་རྩ་བ་ཡང་ཡིན་པས་ཉེས་སྤྱོད་མི་དགེ་བའི་རྩ་བ་སྟེ། དེ་ཡང་རྨོངས་ཆགས་ལུང་མ་བསྟན་ནི། མ་གཏོགས་སོ། །བཅུ་བདུན་པ་ནི། འབོར་བར་འཇོག་བྱེད་དམ།༢171

སྲིད་པའི་རྩེ་མོ་ནས་མནར་མེད་པའི་བར་དུ་སྐྱེ་མཆེད་དྲུག་གི་རྨ་ནས་འཛག་པས་ན། ཟག་པ་སྟེ། རྒྱུད་ཡུལ་རྣམས་ལ་འཇག་པར་བྱེད་པས་སོ། །ངེས་ཚིག་སེམས་ཉོན་མོངས་ཀྱི་ཡུལ་ལ་རྣམ་པར་འཕྲོ་བར་ཟག་པར་བྱེད་པའོ། །མ་རིག་པ་མ་གཏོགས་འདོད་པའི་ཉོན་མོངས་ཀུན། འདོད་ཡོན་ལ་ཕྱི་རོལ་ལ་བལྟས་ཏེ་རྣམ་པར་འཕྲོ་ཞིང་ཟག་སོགས་སོ། །མ་རིག་པ་མ་གཏོགས་ཁམས་གོང་མའི་ཉོན་མོངས་ལུང་མ་བསྟན་དང་། མཉམ་གཞག་གི་ས་པ་ཡིན་པས་ཁ་ནང་སོགས་སོ། །འདོད་སྲིད་ཀྱི་ཟག་པ་དེ་གཉིས་ཀྱའི་གནས་ཏེ། གཞིའམ་རྩ་བ་ཁམས་གསུམ་གྱི་མ་རིག་པ་ཡིན་པའི་ཕྱིར་རོ། །ལྟ་བ་ཟག་པར་སོགས་སུ་མི་འཇོག་པ་ནི།ལྟ་གྲོགས་མེད་ན། ངེས་ཚིག་མེད་པའི་ཕྱིར་ཟེར་མོད། འདིར་ནི། གདུལ་བྱའི་དབང་གིས་སོ། །འདོད་ན་གཏི་མུག་མ་གཏོགས་པའི། །ཉོན་མོངས་ཀུན་ནས་དཀྲིས་བཅས་ཟག །གཟུགས་དང་གཟུགས་ནི་མེད་པ་ན། །ཕྲ་རྒྱས་ཁོ་ན་སྲིད་པའི་ཟག །དེ་ལུང་མ་བསྟན་ཁ་ནང་བལྟས། །མཉམ་གཞག་ས་པའི་ཕྱིར་གཅིག་བྱས།།རྩ་བ་མ་རིག་ཡིན་པས་ན།།ལོགས་ཤིག་ཏུ་ནི་ཟག་པར་བསྟ་ན། །ཆུ་བོ་སྦྱོར་བའང་དེ་བཞིན་དུ། །ལྟ་རྣམས་གསལ་ཕྱིར་ལོགས་ཤེག་བཤད། །ཟག་པར་མ་ཡི་ ན་གྲོགས་མེད་རྣམས། །འཇོག་པའི་རྗེས་སུ་མི་མཐུན་ལོ། །ཞེས་སོ། །བཅོ་བརྒྱད་པ་ནི། ཆགས་སོགས་ཕོངས་པའི་རྒྱུ་ཡིན་པས་ཆགས་སོགས་ཀྱིས་ཕོངས་པའོ། །སྲིད་པའི་ཡོ་བྱད་མ་འབྱོར་པས་ལུས་དང་། དེ་འདོད་ང།ས་སེམས་ལ་ཕོངས་པ་སྟེ། ཁྱད་པར་དུ་གནོད་པས་ན། ངེས་ཚིག་གནོད་པར་བྱེད་པའོ། །བཅུ་དགུ་པ་ནི། ཡོངས་གདུང་གི་རྒྱུ་ཡིན་པས་འདོད་ཆགས་སོགས་སོ། །དབང་ཤེས་ལྔ་དང་དེའི་རྗེས་སུ་སྐྱེས་པའི་ཡིད་ཤེས་རྟོག་བཅས་ཀྱིས་སམ། མངོན་སུམ་དུ་མཐོང་བ་དང་། མ་མཐོང་བ་ཡང་མིང་ལ་447་2

བརྟེན་ནས་བཏགས་ཏེ་འཛིན་པས་རིམ་བཞིན་མཚན་སོགས་ཏེ། ལུས་སེམས་ཡོངས་སུ་གདུང་བ་སྟེ། ངེས་ཚིག་ཡོངས་སུ་འཇོམས་ཤིང་གནོད་པར་འགྱུར་བ་དེ་སོགས་སོ། །ཉི་ཤུ་པ་ནི། འཁྲུག་པའི་རྒྱུ་ཡིན་པས་ཆགས་སོགས་འཁྲུག་པའོ། །གཟུགས་སོགས་ཀྱི་དངོས་པོ་གང་དུ་དང་པོར་དགའ་བ་དང་། རྒྱུན་དུ་་ལྷག་པར་ཆགས་པར་གྱུར་པ་དང་། གཏན་མེད་དུ་སོང་བ་རྣམ་པར་གྱུར་པ་ངན་ཅིང་ཡིད་དུ་མི་འོང་བར་སོང་བ་གཞན་དུ་གྱུར་ན་སྡུག་པ་དང་བྲལ་བ་ན་ལོག་པར་ཅལ་ཅོལ་སྨྲ་བའི་རྒྱུན་རྣམ་པར་རྟོག་པ་ནི།མྱ་ངན་ནོ།།ལོག་པར་ཅལ་ཅོལ་སྨྲ་བ་དེ་ཉིད་སྨྲེ་ངག་འདོན། མི་སྡུག་པ་དང་ཕྲད་པ་ན་ལུས་ཀྱི་མི་འདོད་པ་མྱོང་བ་ནི།སྡུག་བསྔལ།སེམས་ལས་བྱུང་བ་ནི།ཡིད་མི་བདེ།ཚོལ་བ་དང་ཀུན་ཏུ་སྲུང་བའི་འབད་པ་བྱེད་པའི་ངལ་བ་ནི། འཁྲུག་པ། སྡུག་པ་དང་བྲལ་བ་ཉིད་ན་བྲང་བརྡུང་བ་ལ་སོགས་པས་ལུས་གདུང་བ་ནི། དུཿཁ། ཅལ་ཅོལ་སྨྲ་བ་བཏང་བ་ན་བར་སྐ་བས་སུ་སེམས་ལ་གདུང་བ་དྲག་པོ་འབྱུང་བ་་ནི། ཡིད་མི་བདེ་བ། དེ་དང་བྲལ་ནས་མི་གསལ་བའི་གནས་སྐབས་སུ་ཉིན་ཞག་ཁ་ཅིག་ཏུ་ཟླ་ལ་ཡིད་མི་བདེ་བྱེད་པ་ནི།འཁྲུག་པའི་རྣམ་གྲངས་ཏེ།དེས་ལུས་སེམས་ལ་རེག་པས་ངེས་ཚིག་ཉོན་མོངས་པར་བྱེད་པས་སོ། །ཉེར་གཅིག་པ་ནི། འཐབ་པའི་རྒྱུ་ཡིན་པས་ཆགས་སོགས་ཀྱིས་འཐབ་པའོ། །ཉེར་གཉིས་པ་ནི། ཕྱིའི་རིམས་ལ་ཚ་བས་གདུང་བ་ལྟར་ཆགས་སོགས་གསུམ་གྱིས་ཡོངས་སུ་གདུང་བར་བྱེད་པས་རིམས་ནད་འདྲ་བས་སོ། །ཆོས་མིན་ལོག་གཡེམ་དང་ལིངས་འདེབས་པ་སོགས་མི་དགེ་བའི་ལས་ལམ་ལ་ཆགས་སོགས་དང་མི་མཐུན་པ་སྟེ།མི་རིགས་པ་ཆོམ་རྐུན་དང་མཐུ་བྲིད་སོགས་ཀྱིས་གཞན་ནོར་རམ།ཡུལ་ཀུན་ཏུ་ཚོལ་བ་དང་།ལོག་པས་བྱས་པའི་ཆོས་འཚེ་བ་ཆོས་སུ་ཚོ།73

སྟོན་པའི་ཉེས་བཤད་ལ་ཆགས་པས་སོ།།ཉེར་གསུམ་པ་ནི།ཆགས་སོགས་ཉིད་ནགས་སྦྱོར་དང་འདྲ་བས་སོ། །ཆོམ་རྐུན་དང་མཐུ་བྲིད་སོགས་ཀྱིས་གཞན་ནོར་འདུ་བྱེད། ཤིང་གི་ཚལ་དང་འདྲ་བ་རྣམས་ལ་ཆགས་ཏེ། དེས་ནགས་ཀྱི་ཤིང་སྣ་ཚོགས་བཞིན་ལུས་སོགས་སོ།།ཉེར་བཞི་པ་ནི།ཆགས་སོགས་ཉིད་དགེ་བ་ལ་སྦྱོར་བའི་གེགས་ཡིན་པས་སོ། །ཞི་གནས་ཀྱི་ཤེགས་ལུས་ལོངས་སྤྱོད་ལ་གཅེས་པར་ལྟ་བས་རྒུད་དམ་ཟད་ཀྱིས་དོགས་ནས་དང་། ལྷག་མཐོང་གི་གེགས།ཆོས་མ་ཐོས་པའི་བློ་དང་།གཉིས་གའི་གེགས།མི་སྦྱོར་བ་དང་།སྦྱོར་བ་མཐར་ཐུག་པར་མི་འགྱུར་བས་རིམ་བཞིན་དུ་འདུ་འཛི་དང་འདྲེས་པ་དང་།དགེ་བ་བཅུ་སོགས་ཏེ།འདི་རྣམས་སེམས་ཀྱི་གེགས་ལྔའི་དབང་དུ་བྱས་པའོ།།བདུན་པ་ལ།སོ་སོའི་དང་།སྤྱིའི་ལོག་པར་འཇུག་པ་གཉིས་ཀྱི་དང་པོ་ནི།ཤེས་བྱའི་གནས་ལུགས་དང་མི་མཐུན་པར་ལོག་པར་དམིགས་པས་སམ། འདོད་ཆགས་སྒོམ་སྤང་གི་ཆས་ཡུལ་དང་། མཐོང་སྤང་གི་ཆས་ལྟ་བ་ལ་ལོག་པར་རྟོག་སྟེ།སྡུག་པ་ཙམ་དུ་དམིགས་པས་སོ། །ཁ་ཅིག ཕལ་ཆེ་བས་ཏེ།ལྟ་བ་དང་སྒོམ་སྤང་ཡང་འཆད་པས་ཟེར་བ་ནི། མི་རིགས་ཏེ། ལྟ་བ་མཆོག་འཛིན་ཡང་སྒོམ་སྤང་དུ་སྲིད་པར་ཐལ་བས་སོ། །ཁོང་ཁྲོ་ཡང་ཡུལ་མི་སྡུག་པ་ལ་དམིགས་པ་སྒོམ་སྤང་དང་། ལྟ་བ་མི་མཐུན་པ་ལ་དམིགས་པ་སྒོ་མ་སྤང་སྟེ། མི་མཐུན་པའི་རྒྱུ་ཅམ་ལ་དམིགས་པས་སོ། །དེ་གཉིས་སེམས་ཅན་ལ་ཆགས་སྡང་གི་ཡུལ་ལ་ལོག་ཞུགས་སུ་བསྡུའོ། །ཆུང་ངུ་བས་བདག་ཆེ་ཞེས་སོགས་ཀྱི་རྣམ་པར་འབྱུང་བས་སེམས་ཅན་དང་། རང་གི་ལྟ་བས་སེམས་ཁེངས་པས་ལྟ་བ་ལའོ། །ལྟ་བ་གསུམ་གྱི་ཤེས་བྱ་ལ་སྒྲོ་འདོགས་པ་ཡི་དང་། མཐར་ལྟ་ལོག་ལྟའི་ཆ་གཅིག་གིས་སྐུར་པ་འདེབས་སོ།།མཆོག་འཛིན་གཉིས་ནི།ལྟ་ངན་མཆོག་ཏུ་7།

དང་།ལྟ་བའི་ཉེས་པ་ཉིད་ཀྱིས་དེ་དང་འབྲེལ་བའི་ཚུལ་ཁྲིམས་བརྟུལ་ཞུགས་ལ་མཆོག་ཏུ་འཛིན་པའི་ཕྱིར་ལྟ་བ་ལའོ།།ཐེ་ཚོམ་ནི།བདེན་པ་ལ་བློ་རྩེ་གཉིས་སུ་འཇུག་པས་གཉེན་པོ་ཡུལ་དང་བཅས་པ་ལའོ། །མ་རིག་པ་ནི། སྔར་གྱི་ཐམས་ཅད་ལའང་ཁྱབ་བྱེད་དུ་ཡོད་པས་ཡུལ་ཐམས་ཅད་ལའོ།།གཉིས་པ་ནི།བཅུ་པོ་ཐམས་ཅད་ནི།སྡུག་ཀུན་ལ་བཅུ་པོས།སྡུག་ཀུན་གྱིས་བཅུ་པོའི་གཞིའི་གནས་བྱེད་པས་ཀྱང་ཕན་ཚུན་རྒྱུ་ཡིན་པས་སམ། དེ་ལས་ལོག་པར་འཛིན་པར་གྱུར་པས་སོ། །བཅུ་ནི། ཉོན་མོངས་ཀྱི་དབང་གིས་འཁོར་བ་ལ་མངོན་པར་དགའ་ཞིང་གང་དང་གང་གིས་རྣམ་པར་བྱང་བའི་འགོག་ལམ་ལ་་་་་་་་གཡང་སར་འདུ་ཤེས་ནས་སྐྲག་པ་སྐྱེད་པས་ལོག་པར་འཇུག་སྟེ།ལྕགས་ཚ་བ་ལ་རྐང་པ་འཇོག་མི་ནུས་པ་བཞིན་དང་། མུ་སྟེགས་པས་འགོག་ལམ་གཞན་དུ་བརྟགས་ནས་དེ་ལ་ལོག་པར་རྟོག་པས་སོ། །བརྒྱད་པ་ལ། ཁམས་གང་ན་ཡོད། ཚོར་བ་དང་། རྣམ་ཤེས་གང་དང་མཚུངས་ལྡན་དང་། ཡུལ་གང་ལ་འཇུག་པ་བཞིའི་དང་པོ་སླའོ། །གཉིས་པ་ནི། འདོད་ཆགས་ནི། འདོད་ཁམས་སུ་དབང་ཤེས་ལྔའི་འཁོར་དུ་བྱུང་ན་བདེ་བ་དང་། ཡིད་ཤེས་ཀྱི་སར་ཡིད་བདེ་དང་། ཐམས་ཅད་རྒྱུན་ཆད་ཀུར་བཏང་སྙོམས་དང་ལྡན་དགའ་རྣམ་དུ་འབྱུང་བས་སྡུག་བསྔལ་དང་ཡིད་མི་བདེ་དང་མི་ལྡན་ནོ། །བསམ་གཏན་དང་པོ་གཉིས་པ་དེ་དང་འདྲ་ལ། གསུམ་པ་ན་བདེ་བ་དང་བཏང་སྙོམས་དང་ལྡན་གྱི། ཡིད་བདེ་མེད་པའི་ཕྱིར་མི་ལྡན་ནོ། །བཞི་པ་ཡན་ཆད་དུ་བཏང་སྙོམས་ཉིད་དང་སྟེ།བདེ་བ་སོགས་མེད་པས་སོ།།ཁོང་ཁྲོ་དབང་ཤེས་ཀྱི་ས་པ་སྡུག་བསྔལ་དང་། ཡིད་ཀྱི་ས་པ་ཡིད་མི་བདེ་དང་། རྒྱུན་ཆད་ཀུར་བཏང་སྙོམས་དང་ངོ་། །དམན་པའི་རྣམ་པར་བྱུང་བའི་ཕྱིར་བདེ་བ་དང་ཡིད་བདེ་475

དང་མི་(ལྡན་ནོ། །ང་རྒྱལ། འདོད་པར་ཡིད་བདེ་དང་བཏང་སྙོམས་དང་ལྡན་གྱི། ཡིད་ཀྱི་ས་པ་ཡིན་པས་བདེ་སྡུག་དང་མིན། ཁེངས་པའི་རྣམ་པ་ཅན་ཡིན་པས་ཡིད་མི་བདེ་དང་མིན་ནོ། །བསམ་གཏན་དང་པོ་གཉིས་སུ་ཡིད་ཀྱི་ས་པའི་བདེ་བ་ཡོད་པས་བདེ་བ་དང་ཡིད་བདེ་དང་བཏང་སྙོམས་དང་ལྡན་ཏེ།ཇི་སྐད་དུ། དགའ་བ་གང་ཞེ་ན། གང་གནས་གྱུར་འཇུག་པའི་རྣམ་པར་ཤེས་པ་ལ་བརྟེན་པའི་སེམས་ཚིམ་པ་དང་། སེམས་ཤིན་ཏུ་དགའ་བ་དང་། སེམས་རངས་པ་དང་། སེམས་དགའ་བ་དང་། བདེ་བ་མྱོང་བ་སྟེ། ཚོར་བར་གཏོགས་པའོ། །བདེ་བ་གང་ཞེ་ན། གནས་གྱུར་པའི་ཀུན་གཞི་རྣམ་པར་ཤེས་པ་ལ་བརྟེན་པའི་གནས་ལ་ཕན་པ་དང་། གནས་ཚིམ་པ་དང་། བདེ་བ་མྱོང་བ་སྟེ།ཚོར་བར་གཏོགས་པའོ། །ཞེས་འཛིན་པའི་ལམ་གྱིས་གནས་གྱུར་པའི་ཡིད་ཤེས་ཀྱི་འཁོར་བདེ་ཚོར་དེ། རང་དང་མཚུངས་ལྡན་གྱི་སེམས་སེམས་བྱུང་དགའ་རྣམ་གྱིས་ཚིམ་པར་བྱེད་པས་དགའ་བ། གནས་ཀུན་གཞི་ཤིན་ཏུ་སྦྱངས་པའི་བདེ་བས་ཚིམ་པར་བྱེད་པས་བདེ་བ་སྟེ། གཉིས་གའི་བྱ་བ་བྱེད་པས་སོ།།གསུམ་པ་ཡན་ཆད་སྔར་དང་འདྲ་ལ།ལྟ་བ་བཞི་ང་རྒྱལ་དང་འདྲའོ།།ལོག་ལྟ་ནི། འདོད་པར་མི་དགེ་བ་འབྲས་བུ་མེད་པར་མཐོང་བས་ཡིད་བདེ་བ་དང་། དགེ་བ་འབྲས་མེད་དུ་མཐོང་ནས་ཡིད་མི་བདེ་བ་དང་། རྒྱུན་ཆད་གར་བཅང་སྙོམས་དང་ལྡན་ནོ། །ཁམས་གོང་ན་ཚོར་བ་གང་ཡོད་དེ། བསམ་གཏན་དང་པོ་གཉིས་ན་བདེ་བ་ཡིད་བདེ་བཏང་སྙོམས། གསུམ་པར་བདེ་བ་བཏང་སྙོམས། དེ་ཡན་ཆད་བཏང་སྙོམས་དང་ངོ་། །གོང་མ་ན་མི་དགེ་བའི་ལོག་ལྟ་མེད་ཀྱང་ལུང་མ་བསྟན་གྱི་ཡོད་དོ། །ལྟ་བ་རྣམས་བདེ་སྡུག་དབང་ཤེས་ཀྱི་ས་པ་དང་མི་ལྡན་ཏེ། ཡིད་ཀྱི་ས་པ་ཡིན་པས་སོ། །ཐེ་ཚོམ་ནི། འདོད་།།76

པར་ཡིད་མི་བདེ་དང་བཏང་སྙོམས་དང་ལྡན་གྱི། ཡིད་བདེ་དང་མི་ལྡན་ཏེ།སེམས་གཏན་ལ་མ་ཕེབས་པ་ལ་མོས་པ་མེད། མ་མོས་པར་ཡིད་ལ་དགའ་བ་མེད་པས་སོ། །བདེ་སྡུག་དང་མིན་ཏེ། ཡིད་ཀྱི་ས་པ་ཡིན་པས་སོ། །ཁམས་གོང་ན་ཚོར་བ་གང་ཡོད་དང་ལྡན་ཏེ། ཐེ་ཚོམ་ཤས་ཆེ་བའི་བསམ་གཏན་པ་ལ་ཏིང་ངེ་འཛིན་གྱི་སྟོབས་ཀྱིས་བསྐྱེད་པའི་དགའ་བདེ་ཡོད་པའི་ཕྱིར་རོ། །འདྲེས་པའི་མ་རིག་པ་སོགས་ཁམས་དང་ས་གང་ན་ཚོར་བ་ལྔ་པོ་གང་ཡོད་་སོགས་སོ། །མ་རིག་པ་ཉོན་མོངས་གཞན་དང་མ་འདྲེས་པ། ཉོན་ཡིད་ཀྱི་འཁོར་གྱི་དེ་ལས་གཞན་ནི། འདོད་པར་བདེན་པ་ལ་རྨོངས་ནས་ཕྱིན་ཅི་མ་ལོག་པའི་ཆོས་ལ་མི་དགའ་བས་ཡིད་མི་བདེ་དང་བཏང་སྙོམས་སོ། །དེ་ཡན་ཆད་ཚོར་བ་གང་ཡོད་དོ། །ཉོན་མོངས་རྒྱུན་ཇེ་ཆུང་ཇེ་ཆུང་སོང་སྟེ་རྒྱུན་ཆད་ཀུར་ཐ་མལ་པ་སྟེ། བཏང་སྙོམས་སུ་འདུག་པ་ལ་བརྟེན་ནས་ནུབ་པ་སྟེ།འགག་པར་བྱེད་པས་བཏང་སྙོམས་དང་ལྡན་ནོ། །བསྡུ་བར།མཚུངས་ལྡན་དེ་མི་འཆོལ་བར་བྱ་བའི་ཕྱིར་ཆེ་ལོང་ཡིན་གྱི། རང་གཞན་གྱི་རྒྱུད་སྣ་ཚོགས་ཀྱི་འཇུག་པས་ཞིབ་མོར་ཕྱེ་ན། འདོད་ཆགས་ཀྱང་བདེ་སྡུག་དང་ཕྲད་མ་ཕྲད་ཀྱིས་དུཿཁ་དང་། ཡིད་མི་བདེ་དང་། ཁོང་ཁྲོའང་དགྲ་སྡུག་ན། དགའ་བདེ་དང་། འཇིག་ལྟ་མཐར་ལྟའང་བདེ་སྡུག་ཅན་གྱི་ཕུང་པོ་ལ་དམིགས་པ་ན།དེ་དང་།ཆད་ལྟས་བསྡུས་པའི་མཐར་འཛིན་དེ་ལས་ལྡོག་པ་དང་། མཆོག་འཛིན་ནི།ཅི་རིགས་པ་དང་།འདུད་པའི་ང་རྒྱལ་ཡིད་མི་བདེ་དང་།ངན་འགྲོ་ལ། ངེས་པ་ལ་ཐེ་ཚོམ་སྐྱེད་ན་དེའང་ཡིད་བདེ་དང་ལྡན་པར་བཤད་དོ། །གསུམ་པ་ནི། ང་རྒྱལ་སོགས་ནི། བདག་གཞན་ལ་ཡོངས་སུ་འཇལ་བ་དང་།ངེས་པར་རྟོག་པ་དང་། ཡིན་ནམ་མིན་ཞེས་་རྩེ་གཉིས་སུ་དོགས་པས་ཁམས་‘།77

ཐམས་ཅད་དུ་ཡང་ཡིད་ཀྱི་རྣམ་ཤེས་དང་ལྡན་གྱི། དབང་ཤེས་རྟོག་མེད་ཡིན་པས་མི་ལྡན་ནོ། །དེ་དག་ཚོགས་དྲུག་གི་དབང་དུ་བྱས་ཀྱི། ཉོན་ཡིད་ཁས་ལེན་པས་ནི་ཅི་རིགས་ཀྱི་ས་ལ་བསྣན་ནོ།།བའི་པ་ནི།ཆགས་སོགས་གསུམ་ནི།ཡིད་དུ་འོང་མི་འོང་དང་། ཤེས་བྱ་སོགས་རློམ་བྱའི་ཡན་ལག་གང་ཡང་རུང་བས་འཇུག་པས་དངོས་སོགས་སོ། །ལྷག་མ་མ་རིག་པ། ལྟ་བ། ཐེ་ཚོམ་གསུམ་ནི།ཁམས་ཐམས་ཅད་དུ་ཡང་དམིགས་བྱའི་དངོས་པོ་སྟེ། གཞི་མཐའ་དག་ལའོ། །དགུ་པ་ཉོན་མོངས་ཀྱི་སྡེའམ་ཚོགས་སུ་གྱུར་པའི་རིགས་ལ། བསྟན་བཤད་གཉིས་ཀྱི་དང་པོ་ནི། ཉོན་མོངས་ཀུན་བཏགས་དང་། ལྷན་སྐྱེས་ནི། རིམ་བཞིན་མཐོང་སྒོམ་གྱི་སྤང་བྱ་ཉོན་མོངས་ཀྱི་མཚན་ཉིད་དོ། །གཉིས་པ་ལ།མཐོང་སྤང་སྒོམ་སྤང་གཉིས་ཀྱི་དང་པོ་ནི། འདོད་པར་སྡུག་བདེན་ལ་འཇིག་ལྟས་མཐའ་ཉི་ཤུའི་བདག་དང་བདག་གིར་ལྟ། མཐར་ལྟས་རྟག་ཆད། ལོག་ལྟས་ལས་འབྲས་དང་། ཕ་མ་དང་སེམས་ཅན་རྫུས་ཏེ་སྐྱེ་བ་མེད་ཅེས་པའི་ཕྱོགས་གཅིག་དང་། དེ་ཉིད་མེད་པ་དང་། དབང་ཕྱུག་སོགས་སུ་ལྟ་བ་དང་།རྟག་ལྟ་དང་། མཐའ་ཡོད་མེད་དུ་སྨྲ་བ་དང་། ལྷ་མི་སྤོང་བའི་ཕྱོགས་གཅིག་གོ།ཐེ་ཚོམ་གྱིས་སྡུག་བདེན་ལ་མི་མོས་མི་སྐུར་ཡང་ཡིད་གཉིས་ཟ་བས་དང་།དེ་དག་དང་མཚུངས་ལྡན་འདྲེས་པ་དང་མ་འདྲེས་པའི་མ་རིག་པ་གཉིས་་་་མས་སྡུག་བདེན་ལ་མི་ཤེས་ཤིང་རྨོངས་པས་དང་། ལྟ་བ་མཆོག་འཛིན་གྱིས་སྡུག་བདེན་ལ་ལོག་པར་ཞུགས་པའི་ལྟ་བ་རྣམས་ལ་མཆོག་ཏུ་འཛིན། མཆོག་འཛིན་གཉིས་པས་ལྟ་བ་དང་རྗེས་སུ་མཐུན་པ་དང་། དེ་དང་མཐུན་པའི་ཆོས་ཚུལ་ཁྲིམས་སོགས་ལ་དག་གྲོལ་ངེས་འབྱིན་དུ་འཛིན། ཆགས་པས་སྡུག་བསྔལ་ལ་ལོག་པར་ཞུགས་པའི་ལྟ་བ་ལྔ་ལ་ཆགས། ང་རྒྱལ་གྱིས་ལྟ་བ་དེ་དག་སྒྱུ།78

གིས་སེམས་ཁེངས།ཁོང་ཁྲོས་དེ་དང་མི་མཐུན་པའི་ལྟ་བ་ལ་མནར་སེམས།དེ་ལྟར་བཅུ་ལ། བོད་རྣམས། དང་པོ་ལྔ་སྡུག་བདེན་ཉིད་ལ་དམིགས་པའི་ཕྱིར་དངོས་སུ་ལོག་ཞུགས། དེ་འོག་བཞི་སྡུག་བདེན་ལ་དམིགས་པའི་ལྟ་བ་ལ་དམིགས་པའི་ཕྱིར་ལོག་པ་ལ་ལོག་ཞུགས། ཐ་མ་དབང་གིས་ལོག་ཞུགས་ཞེས་ཟེར་རོ། །འདུ་ཤེས་པའི་མ་རིག་པ་ནི། ཅི་རིགས་པར་གཟུང་ངོ་། །ཀུན་འབྱུང་ལ་ལོག་ལྟ། རྒྱུ་མེད་དང་བྱེད་པ་པོར་ལྟ་བ་དང་། སྦྱིན་སོགས་མེད་པར་ལྟ་བ་དང་། ལྷ་མི་སྤོང་བའི་ཕྱོགས་གཅིག་དང་། ཀུན་བདེན་མེད་དོ། །ཞེས་པའོ། །འགོག་པ་ལ། མཐའ་དང་མཐའ་མེད་པར་སྨྲ་བ་དང་། ལྷ་མི་སྤོང་བའི་ཕྱོགས་གཅིག་དང་།ཚེ་འདི་ལ་མྱང་འདས་སུ་སྨྲ་བ་དང་།དགྲ་བཅོམ་མེད་ཅེས་པའི་ཕྱོགས་གཅིག་སྤངས་པ་ལ་སྐུར་པ་དང་། འགོག་བདེན་མེད་ཅེས་དང་། ལོག་པའི་ཐར་པར་རྟོག་པའོ། །ཁོང་ཁྲོས་འགོག་པ་ལ་སྐྲག་ཅིང་མནར་སེམས་སོ། །ལམ་ལ་དགྲ་བཅོམ་གྱི་རྟོགས་པ་ལ་སྐུར་པ་དང་། ལྷ་མི་སྤོང་བའི་ཕྱོགས་གཅིག་དང་། ལམ་ངེས་འབྱིན་མིན། བདག་མེད་དུ་ལྟ་བའི་ལམ་མི་བཟང་།བདག་ལྟའི་བཟང་ཞེས་པ་རྣམས་ལོག་ལྟའོ།།གཞན་རྣམས་དུཿཁ་དང་འདྲའོ།།ཟག་མེད་ལ་དམིགས་པ་རྣམས་དམིགས་པ་ལ་ཕྲ་རྒྱས་སུ་མི་འགྱུར་ཡང་།མཚུངས་ལྡན་དབང་གིས་ཕྲ་རྒྱས་སུ་འགྱུར་ཞིང་། དམིགས་པ་ལ་ལོག་པར་རྟོག་པའི་ཕྱིར་ལོག་ཞུགས་སོ། །ཕྲ་རྒྱས་ཀུན་ཏུ་འགྲོ་རྣམས་ནི། །དམིགས་པའི་སྒོ་ནས་རང་གི་ས། །ཐམས་ཅད་དུ་ནི་རྒྱས་པར་འགྱུར། །ཀུན་འགྲོ་མ་ཡིན་རང་རིས་སུ། །ཟག་མེད་གོང་མའི་ཡུལ་ཅན་མིན། །བདག་གིར་མ་བྱས་གཉེན་པོའི་ཕྱིར། །གང་ཞིག་གང་དང་མཚུངས་ལྡན་པ། །དེ་ནི་དེ་མཚུངས་ལྡན་སྒོ་ནས། །ཞེས་སོ།།གཟུགས་དང་གཟུགས་མེད་ན། ཁོང་ཁྲོ་བོར་བས་དགུ་དགུའོ། །དེ་ཚོ179

ལྟར་ཉོན་མོངས་བརྒྱ་རྩ་བཅུ་གཉིས་ནི། བདེན་པ་མཐོང་བ་ཙམ་གྱིས་སྤོང་བར་འགྱུར་བས་མཐོང་སྤང་ངོ་། །བསྡུ་བར། འཇིག་ལྟ་མཐར་ལྟ་ཕྱི་མ་གསུམ་ལ་ལོག་འཇུག་ཏུ་མ་གསུངས་པ་ནི། གདུལ་བྱའི་དབང་གིས་སྤང་གཉེན་རགས་པ་བསྟན་གྱི། ཤིན་ཏུ་ཕྲ་བའི་དབང་གིས་ཐམས་ཅད་ལ་འཇུག་པར་བསྡུ་བ་ཉིད་དུ་གསུངས་སོ།།མཛོད་དུ།དེ་དག་བཅུ་དང་བདུན་བདུན་བརྒྱད།།ལྟ་བ་གསུམ་གཉིས་མ་གཏོགས་པ། །འདོད་ན་སྡུག་བསྔལ་ལ་སོགས་པ། །མཐོང་བས་རིམ་བཞིན་སྤོང་བར་བྱེད། །བཞི་པོ་སྒོམ་པས་སྤང་བྱ་ཡིན། །ཁོང་ཁྲོ་མ་གཏོགས་དེ་དག་ཉིད། །གཟུགས་ཁམས་གཟུགས་མེད་དེ་དང་འདྲ། །དེ་ལྟར་དགུ་བཅུ་རྩ་བརྒྱད་འདོད།།ཅེས་ལྟ་བ་དང་པོ་གཉིས་གསུམ་ལ་མི་འཇུགམཆོག་འཛིན་གཉིས་པ་བར་པ་གཉིས་ལ་མི་འཇུག་པར་བཤད་པ་ནི། སྡུག་ཀུན་ཁྱབ་མཉམ་པས་དེའི་རྣམ་པ་མི་རྟག་བདག་མེད་རྟོགས་པས་གསུམ་པོ་སྤོང་སྟེ། དབང་ཕྱུག་སོགས་བདག་བྱེད་པ་པོར་ཞེན་པའི་མཆོག་འཛིན་གཉིས་པ་བདག་མེད་རྟོགས་པས་སྤོང་བས་ཀུན་འབྱུང་མཐོང་བས་སྤང་མི་་དགོས་པའི་གྲུབ་མཐའ་ཡིན་པས་མི་གནོད་དོ། །འགོག་ལམ་ཟག་མེད་ཁམས་ཀྱིས་འབྱེད་པ་ནི། སྤང་བྱའི་མིང་གིས་བཏགས་པ་སྟེ། སར། འདོད་པ་ན་སྤྱོད་པའི་དབང་གིས་དེ་ཡོངས་སུ་ཤེས་པའི་འབྲས་བུ་དང་། དེ་ཡོངས་སུ་ཤེས་པས་རབ་ཏུ་ཕྱེ་བའི་འགོག་པའི་བདེན་པ་དང་། ལམ་གྱི་བདེན་པ་ཞེས་པས་སོ། །ལྟ་་བ་ལྔར་འབྱེད། ང་རྒྱལ་མི་འབྱེད་པའི་རྒྱུ་མཚན་རྣམས་ཆོས་མངོན་པར་མ་བྱུང་ཡང་། ལྟ་བ་ལ་དངོས་དང་ལོག་ཞུགས་སོགས་ཀྱི་ཁྱད་ཡོད། ང་རྒྱལ་ལ་ཁྱད་མེད་པས་སམ།གདུལ་བྱའི་བློ་ལ་དགོངས་པས་སོ།།གཉིས་པ་ལ།འཇིག་ལྟ་ལྷན་སྐྱེས་ནི། མཐོང་ལམ་སྐྱེས་སུ་ཟིན་ཀྱང་གང་ལ་བརྟེན་ནས་།80

འཕགས་པ་ཉན་ཐོས་ལ་ངའོ་སྙམ་པའི་ང་རྒྱལ་འབྱུང་བ་སྟེ། ཇི་སྐད་དུ། ཚེ་དང་ལྡན་པ་བྲན་ཅན། ཁོ་བོས་ནི་ཉེ་བར་ལེན་པའི་ཕུང་པོ་ལྔ་པོ་འདི་དག་ལ་བདག་དང་བདག་གིར་རྗེས་སུ་མི་མཐོང་མོད་ཀྱི། འོན་ཀྱང་ཉེ་བར་ལེན་པའི་ཕུང་པོ་ལྔ་པོ་འདི་དག་ལ་ངའོ་སྙམ་པའི་ང་རྒྱལ་དང་། ངའོ་སྙམ་པའི་འདུན་པ་དང་། ངའོ་སྙམ་པའི་བག་ལ་ཉལ་མ་སྤངས་སོ། །ཡོངས་སུ་མ་ཤེས་སོ། །མ་བཀག་གོ །མཐའ་མེད་པར་མ་བྱས་སོ། །ཞེས་སོ། །གོས་ཀྱི་དྲི་མ་བཀྲུས་ཀྱང་དྲི་མནམ་པ་བག་སྤོས་ཀྱིས་སེལ་དགོས་པ་བཞིན། ཀུན་བཏགས་སྤངས་ཀྱང་ལྷན་སྐྱེས་སྒོམ་ལམ་གྱིས་སྤང་དགོས་པས་སོ། །མཐར་ལྟ་ལྷན་སྐྱེས་ནི། ཆད་ལྟས་བསྡུས་པ་སྟེ། དེས་བདག་གི་བདག་གང་ཡིན་ཞེས་ཡོངས་སུ་ཡི་ཆད་པའི་ཕྱིར་མྱང་འདས་ལས་ཡིད་ཕྱིར་ལྡོག་པར་བྱེད་པའོ།།ཆགས་སོགས་བཞི་ནི།ལྟ་བའི་ཕྱོགས་མཐུན་ཀུན་བཏགས་མ་གཏོགས་པའོ། །ཁམས་གོང་ན་ཁོང་ཁྲོ་མ་གཏོགས་པ་ལྔ་ལྔ་སྟེ། མདོར་བསྡུས་ན། ཁམས་དང་ངོ་བོས་ཕྱེ་བའི་བཅུ་དྲུག་ནི། ལམ་མཆོག་ཏུ་གོམས་པས་སྤོང་བར་འགྱུར་བས་སྒོམ་སྤང་ངོ་། །དེ་ལ་ས་དང་ཆེ་འབྲིང་གིས་དབྱེ་ན།ཁོང་ཁྲོ་དགུ།གཞན་ལྔ་ལ་བརྒྱད་ཅུ་རྩ་གཅིག་སྟེ།རེ་རེ་སྟེ་བཞི་བརྒྱ་བཅུ་བཞིའོ། །མཛོད་དུ་ལྟ་བ་གཉིས་སྒོམ་སྤང་དུ་མ་བཤད་པ་ནི། དེ་གཉིས་ལ་ལྷན་སྐྱེས་མི་སྲིད་པར་འགྱུར་བའི་གྲུབ་མཐའ་ཡིན་པས་སྐྱོན་མེད། བསྡུ་བར། སྔར་རགས་པའི་རྣམ་གཞག་ཏུ་མ་བཤད་ཀྱང་། འོག་ཏུ་ཆ་ཕྲ་བའི་རྣམ་གཞག་ཏུ་ལྷན་སྐྱེས་ཀུན་སྒོམ་སྤང་དུ་གསུངས་ཤིང་། དེ་གཉིས་ལ་ལྷན་སྐྱེས་ཀྱང་བཤད་པས་སའི་དངོས་གཞི་དང་མཐུན་པར་དྲུག་་སྒོམ་སྤང་དུ་བཞེད་དོ། །ཁ་ཅིག སྲིད་རྩེ་ལས་སྐྱེས་བཟོད་པ་ཡི། །གཞོམ་བྱ་མཐོང་བས་སྤང་བྱ་ཉིད།།ལྷན་སྐྱེས་མཐོང་དང་སྒོམ་གཉིས་ཀྱིས།།བཟོད་པའི་7།8་1

གཞོམ་མིན་སྒོམ་ཁོ་ནས།།ཞེས་སྲིད་རྩེའི་ཕྲ་རྒྱས་རྗེས་བཟོད་ཀྱི་གཞོམ་བྱ་ནི།མཐོང་སྤང་ཁོ་ན་ཡིན། བཟོད་པའི་གཞོམ་བྱ་ལྷག་མ་རྣམས་འཕགས་པས་མཐོང་ལམ་གྱིས་དང་། སོ་སྐྱེས་སྒོམ་ལམ་གྱིས་སྤོང་། བཟོད་པས་གཞོམ་བྱ་མིན་པ་གཉིས་མས་ཀྱང་སྒོམ་ལམ་གྱིས་སྤོང་ཟེར་རོ། །འདིར་སོ་སྐྱེའི་སྒོམ་ལམ་གྱིས་མཐོང་སྤང་མི་སྤོང་བར་འདོད་དོ།།བཅུ་པ་ལ།བསྟན་བཤད་གཉིས་ཀྱི་དང་པོ་ནི། ཐབས་ཇི་སོགས་དང་། གཉེན་པོ་ཡིད་སོགས་དང་། ཉོན་མོངས་གང་ཞིག་ས་བོན་གང་ལས་སྤོང་བའོ། །གཉིས་པ་ལ་གསུམ་གྱི་དང་པོ་ལ།བསྟན་བཤད་གཉིས་ཀྱི་དང་པོ་ནི། སྤང་བྱ་ཉོན་མོངས་ཀྱི་རྒྱུ་འབྲས་ངོ་བོ་གསུམ་སྤོང་སོགས་དང་།སྐྱེས་པ་སྤོང་སོགས་དང་།མ་སྐྱེས་པའི་གཉེན་སོགས་སོ། །གཉིས་པ་ནི། ཉོན་མོངས་དེ་སྐྱེ་བའི་གཞི་སྔར་བཤད་པའི་རྒྱུ་ཡུལ་སྦྱོར་བའི་དངོས་པོ་ཤེས་པ་དང་། ངོ་བོ་ཉིད་ཀུན་ཉོན་དུ་བྱེད་པའི་བདག་ཉིད་ཀྱི་ཉོན་མོངས་འབྱུང་ཞིང་རབ་ཏུ་མ་ཞི་བར་ཤེས་པ་དང་། ཉོན་མོངས་རྣམས་ཀྱིས་བདག་འཇོམས་སེམས་ཅན་འཇོམས་ཤིང་ཚུལ་ཁྲིམས་འཇོམས། །ཉམས་བཅས་རྙེད་པ་དམན་ཞིང་སྲུང་དང་དེ་བཞིན་སྟོན་པས་སྨད། །རྩོད་བཅས་མི་སྙན་དེ་ནི་གཞན་དུ་མི་ཁོམ་གནས་སུ་སྐྱེ། །ཐོབ་དང་མ་ཐོབ་ཉམས་པས་ཡིད་ལ་སྡུག་བསྔལ་ཆེན་པོ་ཐོབ། །ཅེས་པ་ལྟར། རང་གཞན་གཉིས་ཀ་གསུམ་ལ་གནོད། ཚེ་འདི་ཕྱི་གཉིས་མའི་ཉེས་དམིགས་སྐྱེད། དེ་ལས་བྱུང་བའི་དུཿཁ་མྱོང་བའི་ཉེས་སོགས་ཏེ། ནད་སེལ་བ་བཞིན་ནོ། །དེ་ལྟར་གསུམ་གྱིས་ཤེས་ནས་ཉོན་མོངས་འབྱུང་འགྱུར་རང་དུ་སྟེ། ཉམས་སུ་མི་ལེན་པའི་ཚུལ་གྱིས་སྤོང་བའོ། །སྐྱེ་འགྱུར་གྱི་ས་བོན་སྤང་ཞིང་མི་སྐྱེད་པའི་ཕྱིར་གཉེན་པོའི་ལམ་སོགས་སོ། །གཉིས་པ་ནི། འདྲེས་པ་སྟེ། ཐ་དད་མེད་པ་ཆོས་ཐམས་ཅད་ཀྱི་སྤྱི་ཚོ།8་2

མཚན་གྱི་རྣམ་པ་ལ་དམིགས་པས་སྤོང་སྟེ། དེ་ནི་ཆོས་ཐམས་ཅད་བདག་མེད་དུ་ཐ་དད་མེད་ཅིང་མཚན་ཉིད་གཅིག་པས་དེ་བསྒོམ་པས་སྤང་ངོ་། །དེས་ཤེས་པ་ཉིད་ཀྱིས་སྤོང་སྟེ།མི་རྟག་པ་སོགས་ཅིའི་ཕྱིར་བསྟན་ཅེ་ན།དེ་དག་གི་དངོས་སུ་མི་སྤོང་ཡང་མི་རྟག་པ་ལ་བརྟེན་ནས་དུཿཁ། དེ་ལ་བརྟེན་ནས་བདག་མེད་ཀྱི་རྣམ་པ་ཐོབ་པས་དེ་ཡོངས་སུ་སྦྱོང་བའི་དོན་དུ་བསྟན་ཏེ། ཇི་སྐད་དུ། གང་མི་རྟག་པ་དེ་དུཿཁའོ། །གང་དུཿཁ་བ་དེ་བདག་མེད་པའོ། །ཞེས་སོ།།དེས་ན་ཤེས་པ་དང་།ལམ་དང་།རྣམ་གྲོལ་བླ་ན་མེད་པ་གསུམ་ནི།དེ་བས་ལྷག་པའི་ཤེས་པ་གཞན་བཙལ་དུ་མེད་པས་བདག་མེད་ཤེས་པ་དང་། ལམ་ཐམས་ཅད་ཀྱི་མཆོག་སླ་ལ་མངོན་ཤེས་མྱུར་བ་དང་། རྣམ་གྲོལ་གཞན་ལས་ཁྱད་དུ་འཕགས་པའི་མི་སློབ་པ་མི་འཁྲུགས་པའི་རྣམ་གྲོལ་ཏེ། རིམ་པ་བཞིན་མཐོང་སྒོམ་མི་སློབ་ལམ་གསུམ་མོ།།གསུམ་པ་ནི།ཉོན་མོངས་གང་ཞིག་མངོན་གྱུར་རམ། ས་བོན་གང་ལས་སྤང་ན་མངོན་གྱུར་ལས་མི་སྤོང་སྟེ། ངང་གིས་འགགས་ནས་མེད་པའི་ཕྱིར་དང་།མ་བྱུང་སྟེ།མ་སྐྱེས་པས་ངོ་བོ་མེད་པ་དང་ལམ་དང་དུས་མཉམ་དུ་ཤེས་རྒྱུད་ལ་མི་འཇུག་པའི་ཕྱིར་རོ། །མངོན་གྱུར་ལས་མི་སྤོང་བ་འོན་ཀྱང་གནས་ངན་ལེན་ཏེ། ས་བོན་ལས་སྤོང་ངོ་། །ས་བོན་གྱི་རྣམ་པ་སྟེ། བྱེ་བྲག་བརྒྱ་ཉེར་བརྒྱད་པོ་གང་གི་གཉེན་པོ་མཐོང་སྒོམ་གྱི་ལམ་གང་བྱུང་བའི་གཉེན་པོའི་རྣམ་པ་དེ་འབྱུང་བ་སྟེ། སྐྱེ་བ་དང་། དེའི་ངོ་སྐལ་གྱི་སྤང་བྱ་ས་བོན་འགག་པ། དུས་མཉམ་པས་སྐྱེ་འགག་མགོ་མཉམ་སྟེ།སྣང་བ་བྱུང་བ་དང་མུན་པ་འགག་པ་དུས་མཉམ་པ་བཞིན་ནོ། །མི་སློབ་སེམས་ནི་སྐྱེ་འགྱུར་བས། །སྒྲིབ་པ་ལས་ནི་རྣམ་གྲོལ་འགྱུར། །འགག་པར་འགྱུར་བའི་ལམ་གྱིས་ནི།།དེ་ཡི་སྒྲིབ་པ་རབ་ཏུ་སྤོང་།།ཞེས་པ་ནི།སྤོང་གཉེན་4183

བར་ཆད་མེད་ལམ་དང་། དེའི་ངོ་སྐལ་གྱི་སྤང་བྱའི་ཐོབ་པ་དུས་མཉམ་ཞིང་གཉེན་པོ་འགག་པ་དང་། སྤང་བྱ་སྤོང་བ་དུས་མཉམ་པའི་གྲུབ་མཐའ་ཡིན་ཏེ། དེ་མ།དོ་སྡེ་པ་ཡན་ཆད་ཀྱིས་བཀག་པ་ཡིན་པས་འདི་དང་མི་འདྲའོ། །བསྡུ་བར། ཚོགས་ལམ་བཅུ་གསུམ་རྒྱུད་ཡོངས་སུ་སྨིན་པར་བྱེད་པའི་དང་། སྦྱོར་ལམ་ཉེ་བར་སྤོང་བའི་དང་། མཐོང་ལམ་ལྷག་མཐོང་གི་ཆས་སྐྲ་ངས་འབུར་མཚོན་གྱིས་བརྟོལ་བ་ལྟར་དབང་པོ་དང་འབྲེལ་བའི་མཐོང་སྤང་སྤོང་། དེ་བཙིར་བ་ལྟར་ཞི་གནས་ཀྱི་ཆས་རིག་པ་དང་འབྲེལ་བའི་མཐོང་སྤང་སྤོང་སྟེ།དེ་གཉིས་ཕྱོགས་གཅིག་སྤོང་བའི་དང་། རྨ་ར་དང་སྣུམ་བག་ཅན་རླན་ནས་སོས་པར་བྱེད་པ་བཞིན་སྒོམ་ལམ་ནི། མཐའ་དག་སྤོང་བའི་གཉེན་པོར་གསུངས་སོ། །ས་བོན་དང་བྲལ་བས་རྐྱེན་དང་བྲལ་ཀྱང་མ་འོངས་སོགས་དེ་ནི་སྤོང་བ་ཡིན་གྱི། མངོན་གྱུར་མེད་པས་མ་ཡིན་ལ། དེ་རྒྱུན་ཆད་ནས་ལུང་མ་བསྟན་སེམས་སོགས་བྱུང་བ་རྣམས་དང་། ས་བོན་མེད་པས་དུས་གསུམ་གའི་ཉོན་མོངས་སྤངས་པ་ཡིན་ནོ། །དེ་ལས་སྤངས་པ་དང་འདོད་ཆགས་དང་བྲལ་བ་དང་།འགོག་པའི་ཁམས་ཏེ།རྣམ་གྲོལ་འདུས་མ་བྱས་ཀྱི་ཁམས་གསུམ་ནི།རིམ་བཞིན་མཐོང་སྤང་དང་། སྒོམ་སྤང་ཕུང་པོ་ཐམས་ཅད་སྤངས་པའོ། །ཁ་ཅིག འདོད་ཆགས་ལས་གཞན་པའི་ཉོན་མོངས་དང་། འདོད་ཆགས་དང་དེ་གཉིས་ཀྱི་གཞི་སྤངས་པ་ལ་འདོད་དོ། །གཉིས་པ་ལ། བསྟན་བཤད། མདོ་ནས་འབྱུང་བའི་ལས་ཀྱི་རྣམ་གྲངས་ཤིན་ཏུ་རྒྱས་པར་བཤད་པ་གསུམ་གྱི་དང་པོ་ལ། ལས་གཉིས་དང་། ལྔ་བསྟན་པའི་དང་པོ་ནི། སེམས་པ་ཡིད་ཀྱི་ལས་དང་།དེས་བསྐྱེད་པའི་བསམ་པ་ལུས་ངག་ཡིད་གསུམ་གྱི་ལས་ཏེ། གཉིས་པོས་ལས་ཀྱི་མཚན་ཉིད་དེ། རང་བཞིན་བསྡུས་པའོ། །གཉིས་པ་ནི། མིག་གིས་གཟུགས་ཅི།8་།

ལ་ལྟ་བ་སོགས་དམིགས་པ་དང་། སས་རྟེན་བྱེད་པ་སོགས་སམ། རང་གི་མཚན་ཉིད་གཟུགས་གཟུགས་སུ་རུང་བ་སོགས་བྱེད་པ་དང་། བསམ་པ་སྔོན་དུ་བཏང་བ་སོགས་རྩོལ་བ་དང་། གསེར་རྒྱན་དུ་བྱེད་པ་སོགས་བསྒྱུར་བ་དང་། འཕགས་ལམ་གྱིས་མྱང་འདས་ཐོབ་པ་སོགས་ཐོབ་པའི་འོ སེམས་བསམ་གཉིས་ཀྱི་ལས་ཀྱི་སྐབས་འདིར་ནི། གཙོ་ལས་གཙོ་ཆེ་ལ་ཕལ་ཆེར་སྨོས་པས་འཐོབ་བྱེད་གཉིས་ཀྱང་ཡོད་དོ། །གཉིས་པ་ལ། སེམས་བསམ་གཉིས་ཀྱི་དང་པོ་ནི། །ལས་ལས་འཇིག་རྟེན་སྣ་ཚོགས་སྐྱེས། །དེ་ནི་སེམས་པ་དང་དེས་བྱས། །སེམས་པ་ཡིད་ཀྱི་ལས་ཡིན་ནོ། །དེས་བསྐྱེད་ལུས་དང་ངག་གི་ལས། །ཞེས་སེམས་བྱུང་སེམས་པ་ཡིད་ལས་དང་། དེས་བསྐྱེད་པ་ལུས་ངག་གི་ལས་རྣམ་པར་རིག་བྱེད་དང་རིག་བྱེད་མིན་པ་གཉིས་ལ་འདོད་ཀྱང་དགག་སྒྲུབ་བཤད་ཟིན་ལ།འདིར་འདིས་འགྲོ་བར་བྱེད་དོ་ཞེས་སེམས་པ་འགྲོ་བའི་དང་།འདི་བྱ་འདི་མི་བྱ་ཞེས་དཔྱོད་པར་ཞུགས་པ་ངེས་པའི་དང་། ངེས་ནས་བྱ་བའི་ཚེ་སེམས་པ་གཡོ་བའི་སེམས་པ་གསུམ་ལས། དང་པོ་གཉིས་ནི། སེམས་པའི་ལས་ཏེ། འདོད་པའི་དགེ་མི་དགེ་དང་། གོང་མའི་དགེ་བའི་སེམས་པ་གསུམ་པོ་ནི།བསོད་སོགས་སོ།།གཉིས་པ་ལ།སྤྱིར་བསྟན།དགེ་མི་དགེ་བྱེ་བྲག་ཏུ་བཤད་པ་གཉིས་ཀྱི་དང་པོ་ནི། སེམས་པ་དང་པོ་གཉིས་ཀྱིས་བསམ་ལ།གསུམ་པས་འཇུག་པར་བྱེད་པས་གསུམ་པ་ནི། བསམ་པའི་ལས་ཏེ། དབང་པོ་དང་བཅས་པའི་ཁོག་པ་ནི།བསགས་པས་ན།ལུས།དེ་གཡོ་བར་བྱེད་པས་ན།ལས།དོན་བརྗོད་པས་ན།ངག རྣམ་པར་ཤེས་པ་ནི། ཡིད།ལུས་ངག་མི་འཇུག་དུས་ཀྱི་ཡིད་དང་མཚུངས་པར་ལྡན་པ་ནི། ཡིད་ལས་ཏེ། སྒོ་་དེ་དང་དེ་ནས་འཇུག་པས་དེར་བཏགས་སོ།།གཉིས་པ་ལ།མི་དབེ།དགེ་བའི་དབྱེ་བ་དང་།མི་7་185

དགེ་བའི་མཆན་ཉིད་རྒྱས་པར་བསྟན་པ་དང་། ཞར་ལ་ཁམས་དང་འགྲོ་བ་གང་ན་ཡོད་པ་བསམ་པ་བཞིའི་དང་པོ་ནི། མི་དགེ་བའི་ལས་ཀྱང་ཡིན་ལ་ངན་འགྲོའི་ལམ་ཡང་ཡིན་པ་བཅུ་སྟེ། གསོད་སེམས་ཉོན་མོངས་ཅན་གྱིས་སེམས་ཅན་གཞན་མ་ནོར་བར་གསོད་པའི་སྦྱོར་བ་བྱས་ཤིང་མཐར་ཐུག་་་་་གྲུབ་པའི་ལུས་ཀྱི་ལས་ནི། སྲོག་གཅོད་དེ། གསོད་སེམས་མེད་ན། འདིར་མི་འགྱུར་ཏེ། རྒན་ཞུགས་ཕུལ་བས་ཤི་བ་བཞིན། ནོར་ན། དངོས་གཞི་མེད་ཀྱང་རྗེས་མཐུན་སྐྱེད་ལ། སུ་ཡིན་ཡིན་གསད་སྙམ་ན། གཞི་ཇི་ལྟ་བའི་ཉེས་པར་འགྱུར་་རོ། །དེ་བཞིན་དུ་ཉོན་མོངས་ཅན་གྱི་སེམས་དང་གཞི་དེ་ལས་སྦྱོར་བ་བྱས་ཤིང་མཐར་ཐུག་གྲུབ་པ་ཀུན་ལ་བསྒྲེ། མ་བྱིན་ལེན་ནི། རྐུ་སེམས་ཀྱིས་བདག་གིར་བྱ་བ་ལ་མ་ནོར་བ་སྟེ། མཆོད་རྟེན་གྱི་ནི་སངས་རྒྱས་སམ་སྲུང་མས་དང་། བདག་མེད་ཀྱི་གཏེར་ནི། ཡུལ་བདག་གིས་བདག་གིར་བྱ་ལ། རབ་བྱུང་ཤི་ནོར་ནི། ལས་བྱས་མ་བྱས་ཀྱི་མཚམས་ནང་དེ་པའམ། དགེ་འདུན་ཐམས་ཅད་ཀྱིས་བདག་གིར་བྱའོ། །བྱང་སེམས་རང་ནོར་གཞན་ལ་བཏང་བ་ལ་གཞན་གྱིར་འདུ་ཤེས་པས་རྐུ་ན་དངོས་གཞི་དང་། རང་གིར་ན་ཉོན་མོངས་ཅན་གྱི་ལྟུང་བའོ།།ཡོ་བྱད་བསྲེགས་ན།འདིའམ་འདི་བས་ཆེ་བའི་ཉེས་པར་སར་བཤད་དོ། །ལོག་གཡེམ་ནི། བགྲོད་བྱ་མ་ཡིན་པ་བགྲོད་འདོད་ཀྱིས་བགྲོད་བྱ་མ་ཡིན་པ་ལ་ཞེས་སྦྱ་ར་ཏེ།བགྲོད་བྱ་མིན་པ་བཞི་སྟེ། འཇུག་བྱ་མིན་པ་གཞན་གྱི་ཆུང་མ་ཆུང་གཉེན་བྱས་པ་ཡན་ཆད་དང་། མ་བུ་མོ་ཕ་མའི་ཉེ་དུ་བདུན་རྒྱུད་དུ་གཏོགས་པ་དང་།མས་བསྲུངས་པ་སོགས་དང་།ཡུལ་བདག་གིས་བསྲུངས་པའི་རབ་བྱུང་མ་དང་། བྱིན་པའི་སྲུང་མས་དང་། ཐ་ན་རྒྱལ་པོས་བསྲུངས་པའི་གཞོན་ནུ་མ་དང་། སྔར་གཞན་གྱིས་རྔན་པ་བྱིན་པའི་སྨད་་486

འཚོང་མ་དང་། མ་ནིང་ངོ་། །ཡན་ལག་མིན་པ་ཁ་དང་བཤང་ལམ་མོ། །ཡུལ་མིན་པ་སྣང་བ་དང་།མཆོད་རྟེན་དང་།གཙུག་ལག་ཁང་དང་།བླ་མ་དང་།སྐྱེ་བོ་མང་པོའི་མངོན་སུམ་དང་། ཡུལ་དེ་ལ་གནོད་པའི་ས་འབར་འབུར་ཅན་དང་སྲ་བ་སོགས་སོ། །དུས་མིན་པ་སྦྲུམ་མ་དང་། ནུ་ཞོ་འཐུང་བ་དང་། ཟླ་མཚན་འཛག་པ་དང་། འདོད་པ་སྤྱད་མི་རུང་བའི་ནད་བྱུང་བ་དང་། བསྙེན་གནས་ལ་གནས་པ་དང་། མཚན་གཅིག་ལ་ལན་ལྔ་ལས་ལྷག་པའོ། །ནོར་ནས་རང་གིར་འདུ་ཤེས་ནས་གཞན་གྱི་ལ་སོང་ན་མི་འགྱུར་རོ། །གཞན་གཉིས་ལ་ནོར་ན།ཁ་ཅིག བསམ་སྦྱོར་འཛོལ་བས་མི་འགྱུར།ཁ་ཅིག འགྱུར་ཟེར་རོ། །རྫུན་ནི་འདུ་ཤེས་བསྒྱུར་ཏེ་སྨྲ་འདོད་ཀྱིས་སེམས་ཅན་གཞན་ལ་ཚིག་དོན་གོ་བར་སྨྲ་བ་སྟེ། མཐོང་བ་ལ་མ་མཐོང་སོགས་བརྒྱད་དོ། །མ་གོ་ན། ངག་འཁྱལ་ཡིན་ལ། ལུས་ཀྱིས་བརྡ་བྱེད་པ་དང་། ལུས་ངག་གཉིས་ཀུས་མི་བྱེད་ཀྱང་གསོ་སྟོང་གི་ཚེ་དག་པ་དྲིས་ན་ཅི་ཡང་མི་སྨྲ་བ་གཞན་གྱིས་ཡོན་ཏན་བརྗོད་ཅིང་བསྙེན་བཀུར་བསྟབས་པ་དང་དུ་ལེན་པ་སོགས་སོ། །ཕྲ་མ་ནི། དབྱེ་འདོད་ཀྱིས་ཕ་རོལ་པོ་གཉིས་ལ་མ་ནོར་བར་ཚིག་གོ་བར་སྨྲ་བ་སྟེ། བདེན་ཚིག་སྨྲས་ན། འདིར་འགྱུར། རྫུན་ཚིག་སྨྲས་ན། གཉིས་ཀུར་འགྱུར་རོ། །ངག་རྩུབ་ནི། མི་སྙན་པ་སྨྲ་འདོད་ཀྱིས་ཕ་རོལ་པོ་ལ་མ་ནོར་བར་ཞེས་སྦྱར་ཏེ།བསྡུ་བར།ལྐོག་གམ་དབེན་པར་སྨྲས་ཀྱང་འདིར་འགྱུར་བར་བཤད་དོ།།ཚིག་ཀྱལ་ནི།ཁ་ཅིག་ཉོན་མོངས་ཅན་གྱི་ཚིག་ཐམས་ཅད་ལ་འདོད། ཁ་ཅིག རྫུན་སོགས་གསུམ་ལས་གཞན་པའི་ཚིག་ལ་འདོད་དེ།ཁ་གསག་དང་།གླུ་དང་།ཟློས་གར་གྱིས་ཕྱི་རོལ་པའི་བསྟན་བཅོས་འདོན་པ་དང་།སྨྲེ་སྔགས་དང་།འདུ་འཛིའི་གཏམ་ལ་སོགས་པའོ། །འཁོར་ལོས་བསྒྱུར་བའི་ཚེ་ངེས་འབྱུང་དང་ལེན་གྱི་གླུ་ཡིན་པས་487

འདིར་མི་འགྱུར།ཁ་ཅིག བག་མ་གཏོང་ལེན་གྱི་ཚིག་སོགས་བརྗོད་པས་ཚིག་ཀྱལ་བ་ཡོད་ཀྱང་ལས་ཀྱི་ལམ་མིན་ཟེར་རོ། །བརྣབ་སེམས་ནི། གཞན་ནོར་བདག་གིར་བྱེད་འདོད་ཀྱིས་དེའི་བསམ་པ་ལ་ཞེས་སྦྱར་ཏེ།བསྡུ་བར།མི་ཆེན་འཁོར་དུ་འོང་བ་དང་། རང་ཡོན་ཏན་ཅན་དུ་ཡིད་ཆེས་འདོད། ཕྱི་མ་ལ་ལྷ་མིའི་དཔལ་འདོད། གཞན་གྱི་ཡོ་བྱད་འདོད་པ་རྣམས་ཏེ། དེའང་རང་གི་ལ་ཆགས་སེམས། གསོག་པའི་བརྐམ་ཆགས། གཞན་གྱི་ལ་འཆུམས་པ། དེ་རང་གིར་སྨོན་པའི་འཁུ་བ། དེས་ནོན་པའི་ངོ་ཚ་མེད་པ་སྟེ། ལྔ་དགོས་པར་གསུངས་སོ།།ཁ་ཅིགའདོད་སྲེད་ཀུན་ཡིན་ཟེར།ཁ་ཅིག འཁོར་ལོས་བསྒྱུར་བ་དང་། སྒྲ་མི་སྙན་པ་ལ་འདི་ཡོད་པར་འགྱུར་བས་བརྣབ་སེམས་ཡིན་ཀྱང་ལས་ལམ་མིན་ཟེར་རོ། །གནོད་སེམས་ནི། གཞན་ལ་གནོད་འདོད་ཀྱི་བསམ་པས་གཞན་ལ་གནོད་པ་བྱ་བསམ་པ་ལ་ཞེས་སྦྱར་ཏེ། དེའང་གནོད་བྱེད་ལ་འཚེར་འཛིན་གྱི་ཞེ་སྡང་། མི་བཟོད་པ། འཁོན་འཛིན། གསོད་སོགས་བྱེད་འདོད་ཀྱི་འཁུ་སེམས། དེས་ནོན་ནས་ངོ་ཆ་མེད་པ་སྟེ། ལྔ་མེད་ན་མི་འགྱུར་རོ། །ལོག་ལྟ་ནི། སྐུར་པ་འདེབས་འདོད་ཀྱིས་སྐུ་ར་པ་འདེབས་པའི་བསམ་པ་ལ་ཞེས་སྦྱར་ཏེ། དགེ་མི་དགེ་མེད་པར་ལྟ་བ་སོགས་སོ། །ཡིད་ཀྱི་གསུམ། དེ་ལ་བརྟེན་ནས་སེམས་པ་རྒྱུ་བའི་ལམ་ཡིན་གྱི། ལས་མིན། གཞན་བདུན་གཉིས་ཀ་ཡིན་ཟེར་ལ། བསྡུ་བར། དེ་གཉིས་འདྲ་ལ་སེམས་པ་ལས་ཡིན། ལམ་མིན་ཟེར་རོ། །འོ་ག་ལྟ་ཡང་དགེ་རྩ་གཅོད་པའི་ལོག་ལྟ་འདིར་བགྲང་ལ། དེའང་ཁམས་གོང་གི་དགེ་རྩ་མི་ལྡན།འདོད་པའི་སྦྱོར་བྱུང་ཉམས་ཟིན་པས་མི་གཅོད་ཀྱི།འདོད་པའི་སྐྱེས་ཐོབ་རྣམས་མཐོང་སྤང་བཞིན་གཅིག་ཅར་རམ། སྒོམ་སྤང་བཞིན་དགུ་རིམ་གྱིས་རྒྱུ་འབྲས་ལ་སྐུར་འདེབས་ཀྱིས་གཅོད་ཀྱི། ཟག་མེད་ཚོ།88

དང་ཁམས་གོང་ལ་དམིགས་པས་མི་གཅོད་ཟེར་ལ། བྱེ་བྲག་སྨྲ་བས་ཀུན་གྱི་གཅོད་པར་འདོད་དོ། །གླིང་གསུམ་གྱི་ཕོ་མོ་ལྟ་བ་སྤྱད་ནས་ནི་སྡིག་བསམ་བརྟན་པ་དང་། འཁྱུད་པ་ཅན་ཡིན་པས་གཅོད་ཀྱི། ངན་སོང་བ་ཤེས་རབ་མི་བརྟན། ལྷ་ལ་ལས་འབྲས་མངོན་སུམ་དུ་གྱུར། སྒྲ་མི་སྙན་པ་སྡིག་པའི་བསམ་པ་ཅན་མིན། མ་ནིང་དང་སྲེད་པ་སྤྱོད་པ་གཡོ་བའི་བསམ་པ་ཅན་ཡིན་པས་མི་གཅོད་དོ། །རྒྱུ་འབྲས་ལ་ཐེ་ཚོམ། ཡང་དག་ལྟ་བ་སྐྱེས་ན། མཚམས་སྦྱོར་ལ།མཚམས་མེད་བྱེད་པས་འདི་ལ་སྦྱར་མི་ནུས་ཀྱི། དམྱལ་བར་སྐྱེ་བའི་བར་དོའམ།དམྱལ་བ་ནས་འཆི་བ་ན་སྦྱོ་ར་རོ།།སྲོག་གཅོད་པ་ནི་བསམ་བཞིན་དུ།།མ་ནོར་བར་ནི་གཞན་བསད་པའོ།།མ་བྱིན་ལེན་པ་གཞན་གྱི་ནོར།།མཐུ་དང་འཇབ་བུས་བདག་གིར་བྱེད། །བགྲོད་མིན་འགྲོ་བར་འདོད་པ་ཡི། །ལོག་པར་གཡེམ་པ་རྣམ་པ་བཞི། །རྫུན་ཚིག་འདུ་ཤེས་གཞན་བསྒྱུར་བའི། །ཚིག་དོན་མངོན་པར་གོ་བའོ།།ཕྲ་མ་ཕ་རོལ་དབྱེ་བའི་ཕྱིར།།ཉོན་མོངས་ཅན་གྱི་སེམས་ཀྱི་ཚིག །ཚིག་རྩུབ་པོ་ནི་མི་སྙན་པ། །ཉོན་མོངས་ཅན་ཀུན་ཀྱལ་བ་ཉིད། །གཞན་ནི་དེ་ལས་གཞན་ཉོན་མོངས། །ཁ་གསག་གླུ་དང་ཟློས་གར་བཞིན། །བསྟན་བཅོས་ངན་བཞིན་བརྣབ་སེམས་ནི། །ལོག་པས་གཞན་གྱི་ནོར་ལ་ཆགས། །གནོད་སེམས་སེམས་ཅན་ལ་སྡང་བ། །དགེ་དང་མི་དགེ་མེད་ལྟ་བ། །ལོག་པར་ལྟ་བ་ཡིན་འདི་ལ།།གསུམ་ལམ་བདུན་ནི་ལས་ཀྱང་ཡིན།།མེད་པར་ལྟ་བས་རྩ་བ་གཅོད། །འདོད་གཏོགས་སྐྱེས་ནས་ཐོབ་པ་རྣམས། །རྒྱུ་དང་འབྲས་ལ་སྐུར་འདེབས་པས། །ཀུན་གྱིས་རིམ་གྱིས་མིའི་ནང་དུ། །སྐྱེས་པ་བུད་མེད་ཀྱིས་གཅོད་དོ། །ལྟ་སྤྱད་དེ་ནི་མི་ལྡན་པའོ། །མཚམས་ནི་ཐེ་ཚོམ་ཡོད་ལྟ་བས། །མཚམས་མེད་བྱེད་པས་འདི་ལ་མིན། །ཞེས་སོ། །གཉིས་པ་ནི། དགེ་བའི་489

ལས་ཀྱང་ཡིན་ལ། བདེ་འགྲོར་འགྲོ་བའི་ལམ་ཡང་ཡིན་པ་བཅུའི་སྲོག་གཅོད་སྤོང་བ་ནི། སྲོག་གཅོད་ལ་ཉེས་དམིགས་ཀྱི་བསམ་པ་ཅན་དགེ་སེམས་དང་ལྡན་པས། དེ་ཡང་དག་པར་བསྡམ་པའི་སྦྱོ་ར་བ་བྱས་ཤིང་མཐར་ཐུག་གྲུབ་པའི་ལུས་ཀྱི་ལས་སོ། །དེ་བཞིན་དུ་གཞན་ལའང་བསྒྲེའོ། །དེའང་དགེ་མི་དགེ་ཆེ་ལོང་བསྡུས་ནས་བཅུ་བཅུར་བཤད་ཀྱི། རྡེག་འཆིང་མི་ཆངས་སྤྱོད་སོགས་དང་། བསྡུ་བ་བཞི་དང་། ཆང་སྤོང་བ་སོགས་དེར་མ་འདུས་པའི་ཕྱིར་རོ། །དེ་དག་བི་སྦྱོར་རྗེས་རྣམས་འགྲེལ་པར་འདུས་ཟེར་ཀྱང་མཛོད་དང་བསྡུ་བར་་མ་འདུས་པར་བཤད་དོ།།དེ་ལས་ཆེ་ལོང་བསྡུས་ནས་ནི།།དགེ་དང་མི་དགེ་ཅི་རིགས་་པར། །ལས་ཀྱི་ལམ་ནི་བཅུར་གསུངས་སོ། །ཞེས་སོ། །གསུམ་པ་ནི། མི་དགེ་བཅུའི་གཞི་ནི།གང་ལས་དེ་དག་འབྱུང་བ་བཤད་ཟིན་རྣམས་ཏེ།བསྡུ་ན།མ་བྱིན་ལེན་་དང་། བརྣབ་སེམས་ཀྱི་གཞན་གྱི་ལོངས་སྤྱོད་དང་། རྫུན་གྱི་གཞི་ཐ་སྙད་བརྒྱད། ཀྱལ་བའི་གཞི་དོན་མེད་ཀྱི་དོན་ནོ། །ལོག་ལྟའི་གཞི་དོན་ཡོད་པ། ལྷག་མ་རྣམས་ཀྱི་སེམས་ཅན་ནོ། །མཛོད་དུ། གཞི་ནི་སེམས་ཅན་ལོངས་སྤྱོད་དང་། །མིང་དང་གཟུགས་དང་མིང་ཡིན་ནོ། །ཞེས་སྲོག་གཅོད་སེམས་ཀྱི་སེམས་ཅན། འདོད་ལོག་སོགས་ལོངས་སྤྱོད།རྫུན་སོགས་མིང་།ལོག་ལྟའི་གཞི་ཕུང་པོའོ། །བསམ་པ་ནི། གཞི་དེ་ལ་དེར་འདུ་ཤེས་མ་འཁྲུལ་བ་དང་། ལས་དེ་བྱེད་འདོད་དེ་དམིགས་བསམ། རྫུན་ལ། འདུ་ཤེས་བསྒྱུར་བ་དང་། ལོག་ལྟ་ལ་ཡོད་པ་ལ་མེད་པར་འདུ་ཤེས་པའོ། །སྦྱོར་བ་ནི། དང་པོ་བདུན་ལ་རང་ངམ།རང་གིས་བསྐོས་པས་མཚོན་གྱིས་འདེབས་པ་ལ་སོགས་པའི་སྦྱོར་བ་རྩོམ་པ་སྟེ། གཞན་གྱི་ཆུང་མ་ལ་ལོག་གཡེམ་བྱེད་དུ་བཅུག་ན། ལོག་གཡེམ་མམ། དེ་བས་ཆེ་བའི་ཁ་ན་མ་ཐོ་བར་གསུངས་ལ། མཛོད་དུ། འདི་བཅོལ་བས་མི་490

འགྲུབ་སྟེ། དེ་དང་འདྲ་བར་དགའ་བ་མི་མྱོང་བའི་ཕྱིར། དེས་ན་རང་གིས་བྱེད་དགོས་པས་རྣམ་རིག་ཡིན་མིན་གཉིས་སུ་འགྱུར་ལ། གཞན་རྣམས་རང་གིས་བྱེད་ན། དེའི་ཚེ་མཐར་ཐུག་གྲུབ་ན་རིག་བྱེད་ཡིན་མིན་གཉིས། ཕྱིས་མཐར་ཐུག་གྲུབ་པའང་བསྐོས་པ་ནི། རྣམ་རིག་མིན་པ་ཁོ་ན་ཡིན་ལ། སྦྱོར་བ་ཕལ་ཆེར་རྣམ་རིག་ཡིན།ཆེན་པོས་སྦྱོར་ན།རྣམ་རིག་མིན་པའང་སྲིད།མཇུག་རྣམས་རྣམ་རིག་མིན་པ་ཡིན་ལ། རྗེས་སུ་མཐུན་པའི་ཆོས་སྤྱོད་ན། རིག་བྱེད་ཀྱང་སྲིད། ཡིད་ཀྱི་གསུམ་ལ་སྦྱོར་རྗེས་གཉིས་མེད་ཟེར་རོ། །ཉོན་མོངས་འོག་ཏུ་འཆད།མཐར་ཐུག་ཟིན་པ་ནི།གསོད་བྱེད་མ་ཤི་གོང་དུ་གསད་བྱ་ཤི་བ་སྟེ།མཉམ་པོའམ་གསོད་བྱེད་སྔར་ཤི་ན།མཐར་ཐུག་མེད་དེ།སྦྱོར་བྱེད་ལས་ལུས་གཞན་སྐྱེས་པས་སོ།།དམག་དང་ལིངས་འདེབས་པ་ལ་སོགས་ལ། གཅིག་གིས་བསད་པས་ཐམས་ཅད་ལ་ལྡན་ཏེ། དོན་གཅིག་པའི་ཕྱིར། ནན་གྱིས་ཁྲིད་པ་སྲོག་གི་ཕྱིར་ཡང་མི་གསོད་དོ། །སྙམ་པ་ནི། མ་གཏོགས་སོ། །སྔ་དང་མཉམ་དུ་ཤི་བ་ལ། །དངོས་མེད་ལུས་གཞན་སྐྱེས་ཕྱིར་རོ། །དམག་ལ་སོགས་པ་དོན་གཅིག་ཕྱིར།།ཐམས་ཅད་བྱེད་པ་པོ་བཞིན་ལྡན།།ཞེས་སོ།།གཞན་རིམ་བཞིན་བདག་གིར་བྱས་པའམ།གནས་གཞན་དུ་སྤོས་པ་དང་།གཉིས་སྤྲད་ཀྱི་རོ་མྱོང་བ་དང་། གཞན་གྱིས་གོ་བ་དང་། གཉིས་པོས་གོ་བ་དང་། ཚིག་རྩུབ་ངག་འཁྱལ་གཉིས་ལ།སྨྲ་བ་དང་།བདག་གིར་བྱ་བར་ངེས་པ་དང་།གསོད་སོགས་བྱ་བར་ངེས་པ་དང་། སྐུར་པ་གདབ་པར་ངེས་པའོ། །ཡན་ལག་དེ་དག་གང་རུང་མ་ཚང་ནའང་ལས་དངོས་གཞི་མི་འགྲུབ་ཅིང་། འདུལ་བར་ལོག་གཡེམ་ལ་འདུ་ཤེས་མི་དགོས་པར་བཤད་དོ། །བཞི་པ་ནི། དམྱལ་བར། སྨྲེ་སྔགས་འདོན། ཁྲོས་ནས་ངན་སྨྲས་བྱེད་པས། གསུམ་མངོན་གྱུར་དང་ལྡན་པ་གཉིས་491

ཀུར་ཡོད། བརྣབ་སེམས་ལོག་ལྟ་ལྡན་པར་ཡོད་ཀྱི། མངོན་གྱུར་མེད་དེ། ལས་འབྲས་མངོན་དུ་གྱུར་ཅིང་ཆགས་བྱ་མེད་པའི་ཕྱིར་རོ། །གཞན་ལྔ་གཉིས་ཀུར་མེད་དེ། ལས་ཟད་ནས་འཆི། རྫས་དང་བུད་མེད་མ་བཟུང་། རྫུན་གྱི་དབོས་པ་མེད། རྟག་ཏུ་བྱས་ཟིན་པས་སོ། །བྱང་ན། ཡིད་ཀྱི་གསུམ་ལྡན་པར་ཡོད་ཀྱི།མངོན་གྱུར་མེད་དེ། ངར་འཛིན་མེད། རྒྱུད་འཇམ་ལ་མནར་སེམས་ཀྱི་གཞི་མེད། སྡིག་བསམ་ཅན་མིན་པས་སོ་། །ཉོན་མོངས་ཀྱི། ས་གླུ་ལེན་པས་ཀྱལ་བ་གཉིས་ཀུར་ཡོད་ཅིང་། ཚེ་ངེས། རྫས་བུད་མེད་མ་བཟུང་། བུད་མེད་ཤིང་རྩར་ཁྲིད་པ་ན། བགྲོད་བྱ་མིན་ན་མི་སྒྲིབ་པས་ཉལ་པོ་མི་བྱེད། ཡིན་ན། སྒྲིབ་པའི་ཕྱིར་དང་། ངག་གི་གསུམ་ལ་དགོས་པ་མེད་པས་དྲུག་གཉིས་ཤར་མེད་དོ། །དེ་རྣམས་ལས་གཞན་འདོད་པ་ན། ཐམས་ཅད་ཡོད་ཀྱང་མི་ལ་སྡོམ་མིན་ཡོད།གཞན་ལ་མེད།ལྷས་ལྷ་མི་གསོད་ཀྱང་འགྲོ་བ་གཞན་གསོད་པས་སམ ཡང་ན།ལྷའང་མགོ་སྐད་ཆད་ན་འཆི་ཟེར་རོ། །དགེ་བ་ཡི་ ད་ཀྱི་གསུམ། ཁམས་གསུམ་ག་ན་གཉིས་ཀ་ཡོད་ལ། གཟུགས་མེད་ཀྱི་འཕགས་པ་ལ་ཟག་མེད་ཀྱི་སྡོམ་པ་འདས་མ་འོངས་དང་ལྡན། འདུ་ཤེས་མེད་པ་ལ་བསམ་གཏན་གྱི་སྡོམ་པ་ལྡན་པས་ལུས་ངག་གི་བདུན་ལྡན་པར་ཡོད་ཀྱི། མངོན་གྱུར་མེད། དེ་དག་དམྱལ་བ་དང་བྱས་པ་མ་གཏོགས་པ་ལ་གཉིས་མའི་སྒོ་ནས་ཡོད། ངན་འགྲོའི་ནི།སྡོམ་པས་མ་བསྡུས།གཟུགས་ཀྱིས་ནི་བསྡུས།གཞན་ལ་གཉིས་ཀུའོ།།དམྱལ་བ་ན་ནི་ཀྱལ་བ་དང་། །ཚིག་རྩུབ་གནོད་སེམས་རྣམ་གཉིས་སོ། །བརྣབ་སེམས་ལོག་ལྟ་ལྡན་པས་སོ། །སྒྲ་མི་སྙན་ན་གསུམ་ཡོད་དོ། །དེ་ན་བདུན་པ་དངོས་སུ་ཡང་། །འདོད་པ་གཞན་ན་མི་དགེ་བཅུ། །དགེ་བ་གསུ་མ་ནི་ཐམས་ཅད་ན། །རྙེད་དང་མངོན་དུ་གྱུར་སྒོ་ནས། །གཟུགས་མེད་འདུ་ཤེས་མེད་སེམས་ཅན། །749་2

རྙེད་པས་བདུན་ཡོད་ལྷག་བྱས་ན། །མངོན་དུ་གྱུར་པའི་སྒོ་ནས་ཀྱང་། །དམྱལ་བཅས་སྒྲ་མི་སྙན་མ་གཏོགས།།ཞེས་སོ།།གསུམ་པ་ལ།སེམས་པ་ལས་གྱུར་པའི་ལས། མྱོང་བར་ངེས་པའི་ལས། བསོད་ནམས་སོགས་ཀྱི་ལས། མ་རིག་སོགས་ཀྱིས་ཀུན་ནས་བསླངས་པའི་ལས་ཐུན་མོང་བ་ལ་སོགས་པའི་ལས་བཞི་ལས་།གནང་བཀག་གི་དབྱེ་བས་ལས་ཀྱི་རབ་ཏུ་དབྱེ་བ། འབྲས་བུའི་སྒོ་ནས་བདེ་བ་མྱོང་འགྱུར་སོགས་གསུམ། དུས་ཀྱི་སྒོ་ནས་མཐོང་ཆོས་ལ་མྱོང་འགྱུར་སོགས་གསུམ།ལས་དཀར་ནག་གི་བྱེ་བྲག སྦྱིན་པའི་ལས།ཚུལ་ཁྲིམས་ཀྱི་ལས།ལས་བདག་གིར་བྱ་སོགས། ལས་བསམ་གྱིས་ཁྱབ་མི་ཁྱབ་སྟེ། བཅུ་བཞིའོ། །དང་པོ་ནི། མདོ་ལས། སེམས་སོགས་ཏེ། སེམས་པ་སྔོན་དུ་བཏང་ཞིང་དེས་ཀུན་ནས་བསླངས་ཤིང་ཕན་བཏགས་པ་ལས་གྱུར་པ་ཆེད་དུ་བསམས་ནས་་བྱས་པའི་ལས་ནི། གང་མི་འདོད་བཞིན་དུ་གཞན་གྱིས་ནན་གྱིས་བསྒོས་ནས་བསམ་སྟེ་མི་དགེ་བ་སྤྱོད་པ་དང་། མི་འདོད་བཞིན་གཞན་གྱིས་འདི་ཕན་ནོ་ཞེས་གསོལ་སོགས་དང་། སྐྱོན་ཡོན་མི་ཤེས། མངོན་ཞེན་མེད་ལ་རང་དགར་དང་།མི་དགེ་བའི་རྩ་བ་དུག་གསུམ་ལ་མངོན་ཞེན་དྲག་པོས་དང་།མི་དགེ་བ་ལ་ཆོས་སུ་བསམས་ནས་ཕྱིན་སོགས་ཏེ། དང་པོ་གཉིས་དགེ་བ་ལའང་སྲིད་ཅིང་། ཡིད་ཀྱི་གསུམ་ལ་དེ་མེད་ཅེས་བསྡུ་བར་རོ། །མདོར། ལས་བྱས་ཤིང་བསགས་པའི་རྣམ་སྨིན་མི་མྱོང་བ་མིན་ནོ།།ཞེས་པ་ཅི་ལ་དགོངས་ཤེ་ན།ལྔ་པོ་དེ་ལ་རྩ་སོགས་གཉིས་ནི། བྱས་བསགས་ཡིན་པས་མྱོང་ངེས་སོ། །བྱེད་པ་ནི།ལས་དེ་ལ་སྒོ་གསུམ་གྱིས་ཀུན་ཏུ་སྤྱོད་པ་ཡིན་ལ། གསོག་པ་ནི། ཀུན་གཞི་ལ་རྣམ་སྨིན་གྱི་བག་ཆགས་གསོས་ཏེ་འཕེལ་བ་སྟེ། རྒྱུ་མཐུན་མིན་ནོ། །བྱས་བསགས་གཉིས་ལ་མུ་བཞི་སྟེ། དང་པོ་གསུམ་དང་། རྨི་ལམ་དང་། ཆེད་དུ་མ་4193

བྱས་པ་དང་། ལན་གཅིག་བྱས་ཀྱང་འགྱོད་པས་བཅོམ་པ་དང་། ནོར་བརྗེད་དང་།ལུང་མ་བསྟན་དང་།གཉེན་པོས་བསལ་བ་ནི།མུ་དང་པོ།གསོད་སེམས་ཡུན་རིང་བྱས་ཤིང་མ་བསད་པ་ལྟ་བུ་གཉིས་པ། ཐ་མ་གཉིས་གསུམ་པ། བཞི་པ་དེ་དག་མ་གཏོགས་པའོ། །བསམ་བཞིན་པ་དང་རྫོགས་པ་དང་། །མི་འགྱོད་གཉེན་པོ་མེད་པ་དང་། །འཁོར་དང་རྣམ་པར་སྨིན་པ་ལས། །བསགས་པའི་ལས་འེས་བྱ་བ་ཡིན། །ཞེས་སྐྱེ་བ་འཕེན་ནུས་ཀྱི་ཚད་རྫོགས། དགེ་མི་དགེའི་འཁོར་མང་། རྣམ་སྨིན་མྱོང་ངེས་པའོ། །གཉིས་པ་ལ། མྱོང་ངེས་ཀྱི་ངོ་བོ། དགེ་སྡིག་གི་འབྲས་བུ་མྱོང་ཚུལ།སྐྱེ་བ་འཕེན་རྫོགས་བྱེད་ཚུལ།རྣམ་སྨིན་རིམ་གྱིས་མྱོང་ཚུལ་བཞིའི་དང་པོ་ནི། མདོར། མྱོང་སོགས་ལ་སྔོན་ལས་ཀྱི་རྣམ་སྨིན་གྱི་རྒྱུད་ངེས་པར་བྱས་ནས་འཕངས་པས་ཚེ་འདི་ལ་ལས་དེ་བྱེད་པ་སངས་རྒྱས་ཀྱིས་ཀྱང་མི་བཟློག་པར་ངེས་ཏེ། ལྷ་སྦྱིན་བཞིན། ཐ་མ་གཉིས་ལྟར་བྱས་ལ་བསགས་པས་རྣམ་སྨིན་མྱོང་ངེས་པ་སྟེ།དེ་ཡང་གཉེན་པོ་མེད།ལོག་པར་ཞེན།གཞི།བསམ།སྦྱོར་ཏེ།ལྔས་ལྕི་ན་ངེས་ལ།དེ་ཡང་རྒྱུད་མ་གྲོལ་བ་ལ་དགོངས་སོ།།ཉོན་མོངས་རབ་དང་དྲག་པོ་དང་། །ཡོན་ཏན་ཞིང་དང་རྒྱུན་ཆགས་སུ། །བྱས་པ་གང་ཞིག་ཡིན་པ་དང་།།ཕ་མ་གསོད་གང་དེ་ངེས་སོ།།ཞེས་སོ།།མཐོང་ཆོས་སོགས་ཀྱི་དུས་སོ། །གཉིས་པ་ལ། རྣམ་སྨིན་མྱོང་ངེས་པ་དེ་ལ། ཐམས་ཅད་བདག་པོ་རྒྱུ་མཐུན་དང་། །རྣམ་སྨིན་འབྲས་བུ་འབྱིན་པར་འདོད། །སྡུག་བསྔལ་ཕྱིར་དང་བསད་ཕྱིར་དང་། །གཟི་བྱིན་མེད་ཕྱིར་འབྲས་རྣམ་གསུམ། །ཞེས་གསོད་པས་གཞན་སྡུག་བསྔལ་བར་བྱས་པས་རྣམ་སྨིན་དམྱལ་བར།བསད་པས་རྒྱུ་མཐུན་ཚེ་ཐུང་། གཟི་བྱིན་འཕྲོག་པས་དབང་འབྲས་ཕྱིའི་སྨན་གཟི་བྱིན་ཆུང་བ་བཞིན། ཐམས་ཅད་ལའང་ཡོད་དེ། མི་དགེ་བ་ཆུང་འབྲིང་494

ཆེན་པོས་དུད་འགྲོ་ཡི་དྭགས་དམྱལ་བར་སྨིན།མདོར།ཆུང་ངུས་ཡི་དྭགས་སུ་བཤད།རྒྱུ་མཐུན་ལ།བྱེད་པ་རྒྱུ་མཐུན་དེའི་རིགས་ཕྱི་མ་བྱེད་པ་ཡིན་ལ།མྱོང་བ་རྒྱུ་མཐུན་ནི།ངན་སོང་ནས་ཤི་སྟེ་ལས་སོ་སོ་དང་མཐུན་པར་མིར་སྐྱེས་ན།ལུས་དང་། ནོར་དང་། ཁྱིམ་ཐབ་ལ་སོགས་པའི་ཡོངས་སུ་བཟུང་བ་མི་འབྱོར་བ་ཕུན་སུམ་ཚོགས་པ་སྟེ། རིམ་བཞིན། ཚེ་ཐུང་། ལོངས་སྤྱོད་དབུལ། དགྲ་བཅས་ཀྱི་ཆུང་མ་ཅན། སྐུར་པ་མང་། མཛའ་བོ་དང་འགྱེ། མི་སྙ་ན་པ་ཐོས།ཚིག་གཟུང་མི་འོས། དུག་གསུམ་ཤས་ཆེ་བའོ། །དབང་འབྲས་ནི། མི་དེ་དག་ཉིད་དུ་ལས་སོ་སོ་དང་མཐུན་པར་ཕྱིའི་དངོས་མི་འབྱོར་བ་ནི།རིམ་བཞིན།ཕྱིའི་དངོས་པོ་གཟི་ཆུང་། སེར་བ་དང་ཆར་ཧ་ཅང་ཆེ།རྡུལ་གྱིས་འཁྲིགས།དྲི་ང་། མཐོ་དམན་ཅན། ཚྭ་རྒོ་ཅན། དགོན་དུང་། ཐ་ཆད། སྡིག་ཅན། དུས་ལོག་ཅན།འབྲས་བུ་ཕྲ་མོ།འབྲས་བུ་ཁ་བ།འབྲས་བུ་ཆུང་བའམ་མེད་པའོ།།རེ་རེས་འབྲས་བུ་གསུམ་གསུམ་འབྱིན་པ། དེ་ཡང་ཀླུའི་རྒྱལ་པོ་རྒྱ་མཚོས་ཞུས་པའི་མདོ་སོགས་ཏེ། ཟག་བཅས་ཀྱི་དགེ་བ་ཆུང་འབྲིང་ཆེ་གསུམ་གྱིས་མི་དང་།འདོད་ལྷ་དང་། ཁམས་གོང་དུའོ། །རྒྱུ་མཐུན་དབང་འབྲས་གཉིས་མི་དགེ་བ་ལས་ལྡོག་པར་བཤད་ལ།ལྷ་མིའི་ནང་དེ་དག་ཉིད་དུ་ཞེས་སྦྱར་རོ། །གསུམ་པ་ནི། འབྲས་བུ་དེ་ལྟར་མྱོང་ན་འཕེན་རྫོགས་གང་གིས་བྱེད་ཅེ་ན། ཟག་བཅས་ཀྱི་དགེ་བས་བདེ་འགྲོ་དང་། མི་དགེ་བས་ངན་འགྲོར་སྐྱེ་བ་སྟེ། རིས་མཐུན་འཕེན་ལ། ལྡོག་པར་མི་འཕེན་ལ། རྫོགས་བྱེད་ནི། དགེ་བས་ཀྱང་ངན་འགྲོ་དང་། མི་དགེ་བས་ཀྱང་བདེ་འགྲོར་བྱེད་སྲིད་དེ། མཁའ་ལྡིང་རྫུ་འཕྲུལ་ཅན་དང་། སྐེམ་མོ་གོའུ་ཏ་མ་བཞིན། ལས་གང་གིས་གང་དུ་སྐྱེ་བ་དེའི་ཀུན་གཞི་རྣམ་སྨིན་འཕེན་པ་སྟེ། སྐྱ་རིས་བྱས་པ་བཞིན། ལས་གང་གིས་གང་དུ་སྐྱེས་པ་495

དེར་འདོད་པ་བདེ་སྐྱིད་དམ། ཚེ་རིང་དེ་བཞིན་ནད་མེད་དང་། །གཟུགས་དང་སྐལ་བ་བཟང་དང་རིས། །ནོར་དང་ཤེས་རབ་དག་དང་བདུན། །ཡོན་ཏན་མདོ་སྡེ་རྣམས་སུ་གསུངས། །ཞེས་པ་རྣམས་ཡིན་ལ། མི་འདོད་པ་དེ་ལས་ལྡོག་པའོ།།ལས་རེ་རེས་ལུས་རེ་རེ་འཕེན་ནམ།དུ་མ་འཕེན་ཞེ་ན།གཅིག་གིས་སྐྱེ་བ་གཅིག་འཕེན་ནོ། །ཡོངས་རྫོགས་བྱེད་པ་དུ་མ་ཡིན། །ཞེས། ལས་གཅིག་གིས་སྐྱེ་བ་གཅིག་འཕེན་གྱི། དུ་མ་མི་འཕེན་ནོ། །མ་འགགས་པས་བདག་ནི།བསོད་སྙོམས་གཅིག་པོ་དེའི་རྣམ་པར་སྨིན་པས་ལན་བདུན་གྱི་བར་དུ་སུམ་ཅུ་རྩ་གསུམ་པའི་ལྷ་རྣམས་ཀྱི་ནང་དུ་སྐྱེས་པ་ནས་ད་ལྟར་གྱི་ཤཱཀྱ་ཕྱུག་པོའི་རིས་སུ་སྐྱེས་པ་རྣམས་ཀྱི་བར་ཡིན་ནོ། །ཞེས་པ་ནི། དེ་ལ་བརྟེན་ནས་བསོད་ནམས་ཡང་ཡང་བྱས་པས་ཐོབ་པའམ། དེ་ཉིད་ཀྱི་ཚེ་སེམས་པའི་རྒྱུན་མང་པོ་འབྱུང་བས་སྐྱོན་མེད་ཅེས་ཟེར་ཡང་གྲུབ་མཐའ་གཞན་ཡིན་གྱི། འདིར་ལས་བྱ་རྫོགས་ཀྱི་སྐད་ཅིག་གིས་ཚེ་གཅིག་གི་རྣམ་སྨིན་གསོས་ནས་ལུས་གཅིག་་་་འཕེན་པ།བུད་མེད་སྙིང་རྗེའི་སེམས་གཅིག་གིས་ཚངས་པར་སྐྱེས་པ་ལྟ་བུའོ།།དེ་བཞིན་དུ་གཅིག་གིས་ཚེ་དུ་མའི་ས་བོན་གསོས་པས་ལུས་དུ་མ་འཕེན་པ།རང་སངས་རྒྱས་ལ་ཁྲེ་རྒོད་བྲེ་ཆུང་གང་ཕུལ་བས་སྒྲ་མི་སྙན་དང་། སུམ་ཅུ་རྩ་གསུམ་དུ་ལན་སྟོང་སྟོང་སྐྱེས།མཇུག་ཏུ་བྲམ་ཟེར་སྐྱེས་པའི་འོད་སྲུང་ལྟ་བུའོ།།དུ་མས་གཅིག་འཕེན་པ།ལྷས་སྦྱིན་བཞིན།དུ་མ་ཕན་ཆུན་ལྟོས་ནས་ཚེ་རབས་དུ་མའི་ས་བོན་གསོས་པས་དུ་མ་འཕེན་པ། ཉེ་སྡེ་ལྟ་བུའོ། །བཞི་པ་ནི། ལས་མང་པོ་དུས་གཅིག་ཏུ་ལྡན་པའི་སེམས་ཅན་དུས་དུ་མ་གཅིག་ཅར་མི་རུང་་་བས་ཇི་ལྟར་སོགས་སོ། །ལས་དུས་མཉམ་དུ་ཡོད་པ་དེ་ལ། དགེ་སྡིག་གང་ཡིན་ཡང་ཤིན་ཏུ་ལྕི་བ་སྟེ།སྟོབས་ཆེ་བ་དེ་ཐོག་མར་སྨིན་ནོ། །ལྕི་ཡང་འདྲ་ན། འཆི་—196

དུས་གསོས་བཏབ་ནས་གང་སོགས་སོ། །དེ་གཉིས་འདྲ་ན། གང་ཡུན་རིང་དུ་གོམས་པ་ཤས་ཆེ་བའོ། །དེ་གསུམ་འདྲ་ན། ལས་ཀྱི་གྲལ་རིམ་བཞིན་ཏེ། གང་སོགས་སོ།།གསུམ་པ་ནི།མདོར།བསོད་སོགས་ཏེ།འདོད་པ་དང་ལྡན་པས་མི་གཡོ་བ་དང་། དགེ་བས་བསོད་ནམས་མིན་པ་སེལ་ལོ། །ངན་སོང་གི་རྒྱུ་ནི། མི་དགེ་བ་སྟེ། འདི་ཁམས་གཞན་ན་མེད་པས་ཁམས་མ་སྨོས་སོ། །གཟུགས་གཟུགས་མེད་དང་ལྡན་པས་བསོད་ནམས་ཡིན་མིན་དང་ཟག་མེད་སེལ།དགེ་བས་ལུང་མ་བསྟན་སེལ་ཏེ། དེ་ནི། རང་ས་ལས་གཞན་དུ་རྣམ་སྨིན་མི་འབྱིན་པས་རྣམ་སྨིན་མི་གཡོ་བས། མཉམ་གཞག་གི་ས་པ་ཡིན་པས་མི་གཡོ་བའོ། །འདོད་པའི་ལས་ནི། མིའི་ནང་དུ་སྨིན་འགྱུར་གྱི་ལས་སྨོན་ལམ་སོགས་རྐྱེན་དབང་གིས་ལྷ་དང་། ངན་སོང་དུ་དང་། འདོད་ལྷ་དང་པོར་སྨིན་འགྱུར་དྲུག་པར་སྨིན་པ་སོགས་ཡོད་དེ། རྣ་རིགས་ཀྱི་མདོ་ལས། སྦྱིན་པའི་རྣམ་སྨིན་གྱིས་གླང་པོ་ཆེ་ལོངས་སྤྱོད་ཆེན་པོར་སྐྱེས་པ་དང་། གནས་པའི་གྲོང་གི་བྲམ་ཟེ་མོས་ཀ་ཏྱའི་བུ་ལ་བསོད་སྙོམས་ཕུལ་བ་ཡིད་སྨོན་ལོག་པས་ཡི་དྭགས་སུ་་སྐྱེས་པར་གསུངས་པ་བཞིན་ནོ།།ཁ་ཅིག ས་འོག་མའི་སྐྱོན་གྱིས་མི་གཡོ་བའོ།།ཟེར་རོ། །མི་གཡོ་གོངས་ལས་སྐྱེས་པའི། །གང་ཕྱིར་ས་ནི་དེ་དག་ཏུ། །ལས་རྣམས་སྨིན་ཕྱིར་མི་གཡོའི་ཕྱིར། །ཞེས་སོ། །འདི་བསོད་ནམས་མིན་ན། བསོད་ནམས་ཟད་ནས་འོད་གསལ་ནས་འཆི་ཞེས་པ་དང་འགལ་ཞེ་ན། བསོད་ནམས་ཡིན་ཡང་ཁྱད་པར་དུ་བཟང་བས་མི་གཡོ་བ་ཞེས་བརྗོད་དེ། ཕྱིར་འོང་སོགས་མྱང་འདས་ཀྱི་ལམ་གྱི་རྒྱུན་ནས་སོང་ཞིང་ཞུགས་པ་ཡིན་ཡང་རྒྱུན་་་་་ཞུགས་ཞེས་མི་བརྗོད་པ་བཞིན་ནོ། །བཞི་པ་ལ། ཟག་བཅས་ཀྱི་ལས་སྤྱིའི་རྐྱེན་དང་། ཁྱད་པར་སྡིག་ལས་ཀྱི་ཀུན་སློང་གཉིས་ཀྱི་དང་པོ་ནི། རྟེན་འབྲེལ་གྱི་497

མདོར། མ་རིག་སོགས་གསུངས་པ་ལས། བསོད་ནམས་མི་གཡོ་གཉིས། དུག་གསུམ་མེད་པ་ལས་བྱུང་བཞིན་དུ་ཇི་ལྟར་སོགས་སོ། །དགེ་སྡིག་གི་འབྲས་བུའི་རྣམ་སྨིན་རྨོངས་ཤིང་མི་ཤེས་ན། རྒྱུ་འབྲས་ལ་ཡིད་ཆེས་པའི་ཡང་དག་ལྟ་བའི་སྐབས་མེད་པས་དེ་ལས་མི་དབེ་སོགས་སོ། །བདེན་བཞིའི་དེ་ཁོ་ན་ལ་རྨོངས་པའི་མ་རིག་པ་ཡོད་ན། ཁམས་གསུམ་སྡུག་བསྔལ་བར་མི་ཤེས་པས་བསོད་སོགས་ཏེ། འདི་གོང་རྟེན་འབྲེལ་དུ་བཤད་དོ། །གཉིས་པ་ནི། གོང་དུ་སྲོག་གཅོད་སོགས་ཀྱི་ཀུན་སློང་ཉོན་མོངས་པ་སྨོས་པ་ནི། སྲོག་གཅོད་ནི། ཤ་སོགས་འདོད་པ་དང་།ནོར་དང་།རྩེད་མོ་དང་།བདག་དང་།མཛའ་བོའི་ཆེད་སོགས་ཆགས་པ་དང་།ཤ་ལྡོན་པ་སོགས་ཞེ་སྡང་དང་།མཆོད་སྦྱིན་དང་།རྒྱལ་ཁྲིམས་དང་། དེ་ལ་བསོད་ནམས་སུ་ལྟ་བ་དང་། ལོག་ལྟས་ནི། གཏི་མུག་སྟེ།གང་རུང་གིས་་སྦྱོར་ལ་སྲོག་གཅོད་ལ་སྙིང་རྗེ་མེད་པས་ཁྱབ་པས་ཞེ་སྡང་ངོ་། །དེ་བཞིན་དུ་རྙེད་གྲགས་བསྟོད་པའི་དོན་དང་།ནོར་དང་།རང་གཞན་བསྲུང་བའི་དོན་ཆགས་པ་དང་། མནར་སེམས་ཀྱི་གཞི་དགུས་ནི་ཞེ་སྡང་དང་། གཏི་མུག་ནི། ཐམས་ཅད་སྔར་དང་འདྲ་སྟེ། གསུམ་པོས་ཚིག་རྩུབ་སོགས་སོ། །མ་བྱིན་ལེན་ནི།རྫས་སོགས་ལ་ཆགས་པ་དང་ཞེ་སྡང་གིས་གྲོང་སྲེག་སོགས་དང་།བླ་མའི་དོན་དང་། རྒྱལ་སྲིད་སྲུང་བ་དང་། མཆོད་སྦྱིན་གྱི་དོན་དང་། བྲམ་ཟེས་རྐུ་བ་སྐྱོན་མེད་པ་གཏི་མུག་གིས་སོ།།གཞན་གྱི་ཆུང་མ་དང་།རྙེད་བཀུར་དང་ནོར་འ།་ཆགས་སམ། རང་གཞན་བསྲུང་བའི་ཆེད་ཆགས་པ་དང་། འཁོན་་གྱིས་ཞེ་སྡང་དང་། པར་སིག་པ་དང་། བ་ལང་བྱིན་གྱིས་ཆོས་དང་། མོ་ནི་གཏུན་དང་འདྲ་ཟེར་བ་སོགས་གཏི་མུག་གིས་ལོག་གཡེམ་ལ་སྦྱོར་ལ། བརྣབ་སེམས་རྐུ་བ་དང་འདྲ་ལ། ཁྱད་པར་དེ་འདིའི་མིན་པར་གྱུར་ཅིག་སྙམ་པ་ཞེ་498

སྡང་གིས་སྦྱར་བར་བཤད། ཆགས་པས་མཐར་ཕྱིན་ཏེ།དེ་དག་ལ་བདག་གིར་བྱ་བ་ངེས་པའོ། །རྫུན་སོགས་གསུམ་ཕལ་ཆེར་སྔར་དང་འདྲ། རྒྱལ་པོ་མཉེས་པ་དང་། རྙེད་པའི་དོན་ཆགས་པ་དང་། དགྲའི་ལྟ་བ་ལ་ཞེ་སྡང་བའི་དང་།ཚུལ་མིན་དུ་བསམ་པ་གཏི་མུག་གིས་་ལོག་ལྟ་ལ་སྦྱོར་ལ། མཐར་གཏི་མུག་གིས་ཕྱིན་ཏེ། ལོག་ལྟ་སྐྱེས་ནས་རྒྱུ་འབྲས་ལ་རྨོངས་པས་སོ། །ལྔ་པ་ལ། དྲིས་ལན་གཉིས་ཀྱི་དང་པོ་ནི། ལས་འཆད་པའི་སྐབས་སུ་མདོར། ལས་སོགས་འབྱུང་བ་གང་ལ་བྱ་ཞེ་ན། གཉིས་པ་ལ། ཐུན་མོང་ཡིན་མིན་དང་། སྟོབས་ཆེ་ཆུང་གཉིས་ཀྱི་དང་པོ་ནི། སྣོད་རྣམ་པར་འབྱེད་པ་སྟེ། སྐྱེད་པའི་ལས་ནི།འབྲས་བུ་སྣོད་དེ། ཐུན་མོང་བ་ཡིན་པའི་ཕྱིར་དེའི་མིང་རྒྱུ་ལ་བཏགས་པའོ། །སེམས་ཅན་གྱི་ལུས་སྐྱེད་པ་ཐུན་མོང་མིན་པ་ཡིན་ཡང་། ལས་གང་གིས་སེམས་ཅན་ཕན་ཚུན་ཚོགས་པའི་དབང་སྟེ། བདག་རྐྱེན་གྱིས་བྱུང་བ་ཞེས་མདོར་བརྗོད་པ་སོགས་ཏེ།གསལ་བར་སྟོན་པ་འདི་ལྟར་ཕན་ཚུན་ལྟ་བ་དང་།སོགས་ཀྱི་སྒྲས་སྨྲ་བ་དང་། རེག་པ་ལ་སོགས་པ་མི་སྤྱོད་པའི་སེམས་ཅན་མོད་པ་སྟེ། རྙེད་སླ་བ་མ་ཡིན་པས་ཤིན་ཏུ་དཀོན་ཏེ། གཟུགས་མེད་ཀྱི་སེམས་ཅན་མིན་པ་ལ་མེད་དོ། །དེ་ལྟར་ཕན་ཚུན་ཉེ་བར་སྤྱོད་པའི་རྒྱུ་ལས་ཀྱང་ཐུན་མོང་བའོ།།གཉིས་པ་ལ།སྟོབས་ལྡན་དང་།སྟོ་བས་ཆུང་གཉིས་ཀྱི་དང་པོ་ལ།གཉེན་པོ་མཐུ་ཆེ་ཆུང་གི་དང་། རང་བཞིན་གྱི་དང་། ཞིང་དང་བསམ་པའི་དང་།རྣམ་པ་དགུའི་སྟོབས་ལྡན་བཞིའི་དང་པོ་ནི། སྤྱིར་སྤང་བྱའི་འབྲས་བུ་འཕངས་ཀྱང་གཉེན་པོས་བསྒྱུར་ནུས་པས་གཉེན་པོ་སྟོབས་ཆེ་ལ། གཉེན་པོ་སྟོབས་ལྡན་འཕགས་ལམ་ཐོབ་པའི་གང་ཟག་གི་སེམས་སོགས་མི་དགེ་བ་ནི།གཉེན་པོ་དགེ་བའི་སྟོབས་བསྐྱེད་པས་ཕྱི་མ་ལ་དམྱལ་བ་མྱོང་འགྱུར་མཐོང་ཚོ་199

ཆོས་ལ་ཅུང་ཟད་མྱོང་བ་སོར་ཕྲེང་གིས་མི་ཉིས་སྟོང་དུ་གཅིག་གིས་མ་ཚང་་བ་བསད་པ་ཡང་དགྲ་བཅོམ་ཐོབ་ནས་མཐོང་ཆོས་ལ་སྤྱིལ་པོར་དམྱལ་མེ་་་་མྱོང་བའམ།དགེ་སློང་དཔལ་བྱིན་གྱིས།གཞན་གྱི་ཆུང་མ་ལ་གཡེམ།ཁྱོ་བསད་པ་ལ། བྱང་སེམས་ངོ་མཚར་བླ་མས་བཟོད་པ་ལ་བཀོད་པས་སྤུ་ཁུང་ནས་དམྱལ།་མེ་བྱུང་བ་ལྟ་བུ་དང་།དཔལ་སྦས།སངས་རྒྱས་དགེ་འདུན་དང་བཅས་པ་གསད་པར་བརྩམས་པས་མཐོང་ཆོས་ལ་མྱོང་འགྱུར་གྱི་ལས་ཅན་ཡང་་་་་གཉེན་པོ་སྟོབས་བསྐྱེད་པས་མྱོང་བར་མི་འགྱུར་བ་ལྟ་བུ་སྟེ།ཆུལ་དེ་ལྟར་ན།མི་དགེ་བའི་གཉེན་པོ་ལས་གྱུར་པའི་ལས་ནི། སྤང་བྱ་ལས་སྟོབས་ཆེ་ཞིང་།འཕགས་ལམ་དུ་མ་ཟད། སེམས་སོགས་དགེ་བ་ཐམས་ཅད་མི་དགེ་བ་ལས་ཁྱད་བཅུ་གཅིག་གིས་སྟོབས་ཆེ་སྟེ། འབད་མ་འབད། འཁྲུལ་མ་འཁྲུལ།མཚུངས་ལྡན་གསུམ་དང་གཉིས།ས་ཀུན་དང་གཅིག འབྲས་བུ་ལྔ་དང་བཞི།འབྲས་བུ་མཐར་ཕྱིན་པ་བཟང་ངན། བསྐལ་ཆེན་བརྒྱད་ཁྲི་དང་བར་བསྐལ་སོགས། གཏན་གཅོད་ནུས་མི་ནུས། ཆུང་བུས་འཇོམས་ནུས་མི་ནུས། གཉེན་པོས་སྤོང་མི་སྤོང་། སངས་རྒྱས་དང་བདུད་ཕྱོགས་ཀྱིས་ཀྱང་མི་དགེ་བ་ལས་སྟོབས་ཆེ་སྟེ། སྣང་མུན་བཞིན། འདུ་བྱེད་རྣམ་པར་མཚུངས་པར་ལྡན། །ས་ཉིད་འབྲས་བུ་རྣམ་གཉིས་ཉིད། །འཆད་དང་ཆུང་ངུས་ཡང་དག་འཇོམས། །སྤོང་དང་ཕྱོགས་ཀྱི་ཁྱད་པར་ཉིད། །ཅེས་སོ། །གཉེན་པོའི་ལས་སྟོབས་ཆེ་བ་འདི་སོགས་ཏེ། ཚད་མེད་བཞིའི་སེམས་མི་མཐུན་ཕྱོགས་ཐུལ་བས་ཤིན་ཏུ་བསྒོམས་པ། སེམས་ཅན་དཔག་མེད་ལ་དམིགས་པའི་ཕྱིར་ཆད་མེད་པ།གཟུགས་ཀྱི་ས་པ་ཡིན་པའི་ཕྱིར་རྒྱ་ཆེ་བ། དེས་སྔོན་གྱི་ཚད་དུ་བྱས་པའི་ལས་མི་དགེ་བ་དེས་གང་ཟག་དེ་ངན་འགྲོ་སོགས་སུ་ཁྲིད་པར་མི་བྱེད། ལས་དེ་ལ་་50།)

གང་ཟག་དེ་དག་གནས་པར་མི་བྱེད། ལས་དེས་གང་ཟག་དེ་ལས་དེའི་བྱེད་པ་པོ་དང་འབྲས་བུ་མྱོང་བ་པོར་མི་བགྲང་ངོ་། །ལུང་འདི་གདགས་པར་ཚད་མེད་ཀྱི་ཕན་ཡོན་དུ་གསུངས་པས་སོ། །གཉེན་པོ་མཐུ་ཆུང་བ་དགེ་རྩ་ཆད་པའམ་ཐར་ཆ་མེད་པའི་མི་དགེ་བ་ནི། གཉེན་པོས་མ་མནན་པའི་ཕྱིར་སྟོབས་ཆེའོ། །སྤྱིར་དགེ་མི་དགེ་གང་ཡིན་ཡང་དེ་འཕགས་ལམ་གྱིས་མ་སྤངས་པས་དང་། ཡེ་ཤེས་ཀྱི་ཡོངས་ཤེས་ཟག་མེད་ཀྱིས་ཡོངས་སུ་མ་ཤེས་པ་དེ་སྟོབས་ཆེ་སྟེ། འདི་ནི་སྔར་གྱི་མདོས་འདིར་ཤུགས་ལ་དགོངས་པའོ། །གཉིས་པ་ནི། ཡང་ཉོན་མོངས་དང་ཉེ་ཉོན་གྱི་འཁོར་མང་བས་འདོད་སོགས་དང་། སྔོན་རྒྱུད་ལ་ཡང་ཡང་གོམས་པ་དང་། གནས་ལུས་ནར་སོན་པ་ལ་གནས་ཏེ། མངོན་ཞེན་དང་དད་པ་དྲག་པོས་བྱེད་པས་དང་། རིགས་ཆད་ཀྱི་གཉེན་པོས་ཟག་མེད་ཀྱི་ལམ་སྒྲུབ་ཏུ་མེད་པས་གཉེན་པོས་རྩ་བ་ནས་མི་སྤོང་བའི་ཕྱིར་དེའི་ཉོན་་མོངས་རྣམས་ཏེ་རིམ་པ་བཞིན་ཁམས་གོང་གི་ཉོན་མོངས་དང་། ཅུང་ཟད་གོམས་པ་དང་།བྱིས་པས་བྱེད་པ་དང་།རིས་ལྡན་གྱི་བས་རང་བཞིན་གྱིས་ཏེ།ངོ་བོ་ཉིད་ཀྱིས་སྟོབས་ཆེའོ། །བར་པ་གཉིས་དགེ་བ་ལའང་བརྩིའོ། །གསུམ་པ་ནི།ཞིང་།འགྲོ་བ་དུད་འགྲོ་ལ་བྱིན་ན་བརྒྱ་འགྱུར།ཚུལ་འཆལ་ལ་སྟོང་འགྱུར།དགེ་སློང་ལ་ཁྲི་འགྱུར། དགེ་སློང་ཐེག་ཆེན་སྨྲ་བ་ལ་ཚད་མེད་པར་བཤད་ཅིང་།སྡུག་བསྔལ་གྱི་ཁྱད་པར།ནད་པ་ནད་གཡོག་བླང་བ་སོགས་དང་།ཕན་འདོགས་ཀྱི་ཁྱད་པར།ཕ་མ་དང་། དྲིན་ཅན་གཞན་དང་། ཆོས་སྨྲ་སོགས་ཡོན་ཏན་གྱི་ཁྱད་པར་ལས། ཚུལ་ལྡན་དང་འཕགས་པ་སོགས་སོ། །འགྲོ་དང་སྡུག་བསྔལ་ཕན་འདོགས་དང་།།ཡོན་ཏན་རྣམས་ཀྱི་ཞིང་ཁྱད་འཕགས།།ཞེས་སོ།།སེམས་ཀྱི་འདུ་བྱེད་བྱང་ཆུབ་ཆེན་པོར་སེམས་བསྐྱེད་པ་དང་། ལོག་ལྟ་སོགས་501

ཡིད་བྱེད་དྲག་པོ་དེ་སྟོ་བས་ཆེའོ། །བཞི་པ་ནི། རྣམ་གྲངས་གཞན་གྱིས་སྟོན་པ་ཡང་སོགས་ཏེ།ཞིང་འདྲ།དངོས་པོ་སྦྱིན་པར་བྱས་པ་ལ་མང་བའམ ཡང་ན།གཞི་སྟེ། དུད་འགྲོ་བོངས་ཆུང་བ་པས་ཆེ་བ་བསད་ན། གཞི་ལས་ལྕི་བ་སོགས་སོ། །སྦྱིན་པ་ནས་ཤེས་རབ་ཀྱི་བར་དང་། ཀྱལ་བ་ནས་སྲོག་གཅོད་ཀྱི་བར་དང་། བརྣབ་སེམས་ནས་འོ་ག་ལྟའི་བར་དང་། ཐོས་བསམ་སྒོམ་གསུམ་རྣམས་སྔ་མ་ནས་ཕྱི་མ་ངོ་བོ་ཉིད་ཀྱིས་ཆེའོ། །གཞི་ནི། བྱེད་མཁན་ཆགས་ཅན་པས་ཆགས་བྲལ་སོགས་སོ། །ཡིད་བྱེད་ཞན་པ་བས་རྩ་བ་གསུམ་གསུམ་དྲག་པའོ། །བསམ་པ་མངོན་མཐོ་བས་མྱང་འདས་ཀྱི་བསམ་པ་སོགས་སོ། །གྲོགས་གཞན་མེད་པ་བས་དགེ་མི་དགེ་གཞན་ཡོད་པའོ། །ལན་གཅིག་པ་བས་ཡང་ཡང་ལན་མང་དུ་བྱེད་པའམ་རྗེས་གསོས་པ་དང་། རང་གཅིག་པུ་བས་རང་ཡང་བྱེད་ལ་སྐྱེ་བོ་མང་པོ་ཡང་བྱེད་དུ་འཇུག་པ་སྟོབས་ཆེ་ཞིང་། ཀུན་ལ་གཞན་མཉམ་ཡང་འདིའི་ཁྱད་ཀྱིས་ཞེས་གོ་བར་བྱའོ། །གཉིས་པ་ནི། སྔར་གྱི་སྟོ་བས་ལྡན་འདི་ལས་སོགས་ཏེ།མཇུག་དང་ཞིང་དང་གཞི་དང་ནི།།སྦྱོར་དང་སེམས་པ་བསམ་པ་སྟེ། །དེ་དག་ཆུང་དང་ཆེ་བ་ལས། །ལས་ཀྱང་ཆུང་དང་ཆེ་བ་ཉིད།།ཅེས་པ་ལྟར་རོ།།དྲུག་པ་ལ།དྲིས་ལན་གཉིས་ཀྱི་དང་པོ་ནི།གང་ཟག་སུ་ཞིག་ཚིག་འདི་སྐ་ད་དུ། ལས་བྱེད་པའི་སྐྱེས་བུ་འདི་ཚོར་བ་བདེ་སྡུག་བཏང་སྙོམས་ཇི་ལྟ་བུར་ལྡན་བཞིན་ལས་བྱས་བསགས་ཀྱི་རྒྱུ་དུས་སུ་ཚོར་བ་གང་ཡོད་དང་འདྲ་བའི་རྣམ་སྨིན་མྱོང་ན། སྡུག་བསྔལ་སྤོང་འདོད་ཀྱི་རྟོག་ལྡན་ཚངས་སྤྱོད་ལ་གནས་པར་མི་འགྱུར་ཏེ། ཉོན་མོངས་ཤས་ཆེ་བ་ལ་གཉེན་པོས་བསལ། ཡང་། ཡང་ཡང་བྱུང་བས་ཡིད་མི་བདེ་དང་བཅས་ཤིང་། ཚུལ་ཁྲིམས་བསྲུངས་པས་འབྲས་བུའང་ཡིད་བདེ་མྱོང་བའི་ཕྱིར་དང་། ལོག་50་2

གཡེམ་ཅན་རྒྱུ་དུས་བདེ་བ་བཞིན་དུ་འབྲས་བུའང་བདེ་བའི་ཕྱིར། ཚངས་སྤྱོད་ཀྱིས་ཀྱང་སྡུག་བསྔལ་ན་ལྷག་བཅས་ལྷག་མེད་ཀྱི་མྱང་འདས་རིམ་པ་་་་བཞིན་ཡང་དག་པར་སོགས་དང་། རྒྱུ་དུས་ཚོར་བ་ཅི་ཡོད་ཀྱང་འབྲས་བུ་བདེ་སྡུག་བཏང་སྙོམས་ཇི་ལྟར་མྱོང་འགྱུར་གྱི་ལས་བྱས་བསགས་ཀྱི་རྣམ་་་་་སྨིན་ལས་དང་མཐུན་པར་མྱོང་ན།བདེ་བ་མྱོང་འགྱུར་ཆངས་སྤྱོད་སོགས་སོ།།གཉིས་པ་ནི།མདོ་དང་པོ་འདིར་ནི་སོགས་ཏེ།ལོག་གཡེམ་བྱེད་དུས་བདེ་ཡང་དམྱལ་བ་མྱོང་བའི་ཕྱིར་ལས་བྱེད་བདེ་སོགས་དང་། ན་བཞིན་དགེ་བྱས་ན་རྣམ་སྨིན་བདེ་བས་ལས་བྱེད་དུས་སྡུག་སོགས་དང་། བཏང་སྙོམས་བཞིན་བྱས་པའི་དགེ་སྡིག་གིས་བདེ་སྡུག་ཏུ་འགྱུར་བས་ལས་བྱེད་དུས་སྡུག་སོགས་ཏེ། དེ་བཞིན་དུ་བཀག་གོ །ཡང་མདོ་གཉིས་ལས་ལས་བྱེད་དུས་བདེ་ཞིང་།ཕྱིས་བདེ་བ་མྱོང་འགྱུར་དགེ་བ་བྱས་ན། རྣམ་སྨིན་བདེ་བ་སྣང་ལ། བདེ་བཞིན་སྡུག་བསྔལ་མྱོང་འགྱུར་ལོག་གཡེམ་བྱས་པས་སྡུག་བསྔལ་དང་། བདེ་བཞིན་གཉིས་མིན་མྱོང་འགྱུར་བསམ་གཏན་བཞི་པ་ཡན་ཆད་ཀྱི་ལས་བྱས་་པས་གཉིས་མིན་མྱོང་བ་སྣང་ངོ་། །ཉོན་མོངས་ཤས་ཆེ་བ་ཚུལ་ཁྲིམས་བསྲུངས་པ་ལྟར་སྡུག་སོགས་དང་། ན་བཞིན་མི་གསོད་པ་ལྟར་སྡུག་སོགས་དང་། ན་བཞིན་བསམ་གཏན་བཞི་པའི་ཏིང་ངེ་འཛིན་བསྒོམས་པ་ལྟར་སྡུག་སོགས་དང་། སྡུག་བདེ་མ་ཡིན་པ་དང་ལྡན་བཞིན་བདེ་བ་མྱོང་འགྱུར་གྱི་ལས་བྱས་པས་རྣམ་སྨིན་བདེ་བ།གསུམ་པའི་ཉེར་བསྡོགས་སྒོམ་པ་ལྟ་བུ་དང་།གཉིས་མིན་དང་ལྡན་བཞིན་མ་བསད་པ་ལྟར་སྡུག་སོགས་དང་། གཉིས་མིན་དང་ལྡན་བཞིན་བཞི་པ་ཡན་ཆད་སྒོམ་པ་ལྟ་བུ་སྡུག་སོགས་ཏེ། རྒྱུ་དུས་ཚོར་བ་གང་ཡོད་ཀྱང་མྱོང་འགྱུར་གྱི་ལས་གང་བྱས་ཀྱི་འབྲས་བུ་མྱོང་བ་འདི་ནི།503

འདིར་ཏེ། མདོ་ཕྱི་མ་འདི་ལ་དགོངས་ནས་གསུངས་སོ། །བདུན་པ་ལ། བསྟན་བཤད་གཉིས་ཀྱི་དང་པོ་ནི། ངེས་ཚིག་འཆལ་ཆུལ་གྱི་རྒྱུན་སྡོམ་ཞིང་འགོག་པས་སྡོམ་པ་སྟེ།ངེས་ཚིག་ལ།ཚུལ་ཁྲིམས་སྲུང་ཞེས་བསྣན་པས་མཚན་ཉིད་དོ།།སྡོམ་པ་ཐོབ་ན་གཏོང་ཞིང་། སྡོམ་ལྡན་ལ་ལྡན་མི་སྲིད་པའི་འཆལ་ཚུལ། སྡོམ་མིན་གྱི་མཚན་ཉིད་དོ། །དེ་གཉིས་ཀ་མ་ཡིན་པའི་ལས་སོ། །གཉིས་པ་ལ། སྡོམ་པ། སྡོམ་མིན། བར་མ། དེ་དག་གི་གཏོང་ཐོབ་པ་སོགས་བསྟན་པ་བཞིའི་དང་པོ་ལ། བསྟན་བཤད་གཉིས་ཀྱི་དང་པོ་ནི། སྡིག་པ་ལས་སོ་སོར་ཐར་ཅིང་ལུས་ངག་སྡོམ་པ་སྟེ།ཁ་ཅིག སྡོམ་པ་བླངས་བཞིན་པའི་རྣམ་པར་རིག་བྱེད་དང་།རིག་བྱེད་མིན་པ་གཉིས།སོ་སོར་ཐར་པའང་ཡིན་ལ་སྡོམ་པའང་ཡིན།དེ་ཕན་ཆད་སོ་ཐར་མིན། དེའི་སྡོམ་པ་ཡིན་ཞེས།དང་པོའི་རྣམ་རིག་རྣམ་རིག་མིན།།སོ་སོར་ཐར་དང་བྱ་བའི་ལམ། །ཞེས་ཟེར་མོད། འདི་དག་གི་ངོ་བོ་དཔྱད་ཟིན་ཏོ།།མཚན་ཉིད་ནི།ཆོས་འདི་པའི་འདོད་པ་ན་སྤྱོད་པའི་ཚུལ་ཁྲིམས་སོ།།བྱང་སེམས་ཀྱི་སྡོམ་པ་ནི། འདོད་པ་ན་སྤྱོད་པ་ཁོ་ན་མིན་པས་ཁྱབ་ཆེས་པ་མེད་ནའང་། དེའི་སྐྱོན་འབྱུང་དོགས་ན། ཚེ་འཕོས་པས་ངེས་པར་གཏོང་བ་ཞེས་བསྣན་ནོ། །དེ་ཉིད་ལས། མི་མཉམ་པ་ཅན་རྣམས་ཡང་དག་པར་འཇོག་པས་ཆུལ་ཁྲིམས་ཏེ། ངེས་ཚིག ཉོན་མོངས་ཀྱི་གདུང་བ་ལས་བསིལ་བའོ། །མཁས་པས་བསྔགས་པའི་ཕྱིར་ལེགས་སྤྱད། བྱ་བའི་རང་བཞིན་ཡིན་པས་ལས་ཏེ།ཚུལ་ཁྲིམས་དང་ནི་ལེགས་སྤྱད་དང་། །ལ་ས་དང་སྡོམ་པ་ཞེས་བྱའོ། །ཞེས་སོ། །བསམ་གཏན་ལས་སྐྱེས་པའང་ཡིན་ལ། སྡོམ་པའང་ཡིན་པ་སྟེ། ཉེར་བསྡོགས་ཀྱང་བསམ་གཏན་དུ་བསྡུ། མཚན་ཉིད། གཟུགས་སྤྱོད་ཀྱི་ཚུལ་ཁྲིམས་སོ། །གཟུགས་མེད་ལས་སྐྱེས་པའི་སྡོམ་པའི་མཚན་ཉིད། ཟག་མེད་ཀྱི་ཚུལ་ཁྲིམས་50།

སོ།།གཉིས་པ་ལ།སོ་ཐར།བསམ་གཏན།ཟག་མེད་ཀྱི་སྡོམ་པ་གསུམ་གྱི་དང་པོ་ལ།སྡོམ་པའི་དབྱེ་བ།གང་ཟག་གི་ཁྱད་པར།དགེ་བསྙེན་གྱི་སྡོམ་པ་བྱེ་བྲག་ཏུ་བཤད་པ་གསུམ་གྱི་དང་པོ་ནི།རིས་ཏེ།སྡེ་བརྒྱད།དགེ་བ་དང་ཟས་སློང་བས་དགེ་སློང་སྟེ། དེའི་སྡོམ་པའི་མཚན་ཉིད་ནི། ལུས་ངག་གི་སྤང་བྱ་ཐམས་ཅད་སྤོང་བ་ཡང་དེག་པར་བླངས་པ་ཞེས་པ། སྔར་གྱི་སྤྱི་མཚན་ལ་བསྣན་པ་སྟེ།ཁྲིམས་ཉིས་བརྒྱ་ལྔ་བཅུ་རྩ་གསུམ། གཞིས་བསྡུས་ཀྱི་ཉེས་བྱས་དང་བཅས་པ་ཀུན་སྤོང་བའོ། །བསྡུ་བར། དེ་ཡན་ལག་བཞིས་བསྡུས་པར་བཤད་དོ། །བསྙེན་རྫོགས་ཀྱི་ཡན་ལག་ནི། གསོལ་བཞིའི་ལས་བྱས་ཏེ། བསླབ་གཞི་ཆེ་ལོང་ནོད་་པའོ། །དེ་དང་མཐུན་པའི་ཆོས་ཀྱི་བསླབ་གཞི་བླངས་པའི་ཡན་ལག་ནི། དེ་ནས་དགེ་སློང་གི་སྤང་བླང་ཐམས་ཅད་ལ་བསྡམས་ཤིང་སྤྱོད་པའོ། །གཞན་སེམས་རྗེས་སྲུང་གི་ཡན་ལག་ནི། ཆོ་ག་དང་སྤྱོད་ཡུལ་ཕུན་སུམ་ཚོགས་པའོ། །ཟིབསླབ་པ་བླངས་པ་རྗེས་སྲུང་གི་ཡན་ལག་ནི། ཉེས་པ་ལ་འཇིགས་ནས་ལྟུང་བ་བྱུང་བ་ཕྱིར་བཅོས་ནས་ལེན་པའོ། །དེ་ཉིད་བུད་མེད་ཀྱི་རྟེན་ལ་ཡོད་པ།དགེ་སློང་མའི་འོ། །འོན་ཀྱང་ལྟུང་བ་ནི། སུམ་བརྒྱ་དྲུག་ཅུ་སྲུང་བའོ། །བུད་མེད་ཉོན་མོངས་པ་མང་བས་རིམ་གྱིས་སློབ་ཏུ་གཞུག་པའི་ཕྱིར་དགེ་ཚུལ་གྱི་སྟེང་དུ་ཆོས་དྲུག་དང་། རྗེས་སུ་མཐུན་པའི་ཆོས་དྲུག་སྤོང་བས་ཁྱད་པར་དུ་བྱས་པ།དགེ་སློབ་མའི་དང་།རྩ་བཞི་ཡན་ལག་དྲུག་སྟེ།བཅུ་སྤོང་བ་ཡང་དག་པར་བླངས་པ། དགེ་ཚུལ་གྱི་དང་། དེ་ཉིད་བུད་མེད་ཀྱི་རྟེན་ལ་ཡོད་པ། དགེ་ཚུལ་མའི་སྟེ། ཡན་ལག་བཞི་དགེ་སློང་དང་ཕྱོགས་མཐུན་སྦྱར་རོ། །སྤང་བྱ་ལྔ་སྤོང་བ། དགེ་བསྙེན་གྱི་སྡོམ་པ་སྟེ། གཞན་ལ་གནོད་པ་སྤོང་བའི་ཡན་ལགསྲོག་གཅོད།མ་བྱིན་ལེན།འདོད་ལོག ཉམས་པ་ཕྱིར་གསོ་བའི་ཡན་ལགརྫུན།505

བླངས་པ་ལས་མི་འདའ་བའི་ཡན་ལག་ཏུ་ཆང་སྤོང་བའོ།།འདོད་ལོག གཞན་གྱི་ཆུང་མ་སུན་འབྱིན་ཅིང་།ངན་སོང་གི་རྒྱུ་ཡིན་པས་སྨད་པ་དང་།ཁྱིམ་པས་བསྡམ་སླ་བ་དང་། འཕགས་པས་ཚེ་བརྗེས་ནས་ཀྱང་དེ་མི་བྱེད་པའི་སྡོམ་པ་ཐོབ་པའི་ཕྱིར་རོ། །སྡོམ་པ་ཁས་བླངས་པ་བཞིན་ཐོབ་ཀྱི། རྒྱུད་འདི་ལ་མི་ཚངས་སྤྱོད་མི་བྱའོ། །ཞེས་པ་མིན་པས་ཆུང་མ་ཕྱིས་བླངས་པ་ལ་སྤྱད་པས་མི་ཉམས་སོ། །ལོག་གཡེམ་ཤིན་ཏུ་སྨད་ཕྱིར་དང་། །སླ་ཕྱིར་མི་བྱེད་ཐོབ་ཕྱིར་རོ། །སྡོམ་པ་ཇི་ལྟར་ཁས་བླངས་བཞིན། །ཐོབ་ཀྱི་རྒྱུད་ལས་མ་ཡིན་ནོ། །ཞེས་སོ། །རྫུན་སྤོང་གི། ཕྲ་སོགས་ཡན་ལག་ཏུ་མ་བཞག་པ་ནི། སྔར་གྱི་གསུམ་དང་བསླབ་པ་ལས་འདས་ན། རྫུན་དུ་འགྱུར་བས་བཤགས་པའི་དོན་དུ་ཡིན་ལ།བཅས་པའི་ཁ་ན་མ་ཐོ་བ་ཆང་གཅིག་པུ་སྤོང་བ་ནི། ཡན་ལག་གཞན་བསྲུང་བའི་ཆེད་དུའོ།།ཁ་ཅིག ཆང་རང་བཞིན་ཡིན་ཏེ།ནད་པ་ལ་བཅས་པ་གནང་ནས་ཆང་མ་གནང་བའི་ཕྱིར་དང་། འཕགས་པ་ཚེ་འཕོས་ནས་ཀྱང་མི་སྤྱོད་པ་དང་ལུས་ཀྱི་ཉེས་སྤྱོད་དུ་གསུངས་པས་སོ། །ཞེ་ན། ནད་པ་ལ་ཚོད་མ་ཟིན་པ་སྤང་བའི་ཕྱིར་ཡིན་ལ། འཕགས་པ་ངོ་ཚ་དང་ལྡན་ཞིང་དེས་དྲན་པ་ཉམས་པར་བྱེད་པ་སྟེ། དུག་བཞིན། བག་མེད་པའི་གནས་ཡིན་པས་ཉེས་སྤྱོད་དུ་གསུངས་ཀྱི།རང་བཞིན་གྱི་ཁ་ན་མ་ཐོ་བའི་མཚན་ཉིད།སེམས་ཉོན་མོངས་པ་ཅན་ཁོ་ནས་སྤྱོད་པ་ཡིན་ཏེ། དེ་མེད་དོ། །དེ་རྟེན་བུད་མེད་ལ་ཡོད་པ། དགེ་བསྙེན་མའི་འོ།།འདིས་དགྲ་བཅོམ་དང་ཉེ་བར་གནས་པར་བྱེད་པས་སམ ཇི་སྲིད་འཚོ་བ་པའི་སྡོམ་པ་དང་ཉེ་བར་གནས་པར་བྱེད་པའི་ཕྱིར་བསྙེན་་་་་་་གནས་ཏེ།སྤང་བྱ་བརྒྱད་སྤོང་བ་ཡང་དག་པར་བླངས་པ་སྟེ།གཞན་ལ་གནོད་པ་སྤོང་བའི་ཡན་ལག སྲོག་གཅོད་མ་བྱིན་ལེན། རང་གཞན་གཉིས་ཀ་ལ་506

གནོད་པ་སྤོང་བའི་ཡན་ལག མི་ཆངས་སྤྱོད། ཉམས་པ་ཕྱིར་གསོ་བའི་ཡན་ལག་རྫུན། མི་ཉམས་པར་དྲན་པ་ལ་འཇོག་པའི་ཡན་ལག གར་སོགས་ཕྲེང་སོགས།མལ་སྟན་ཆེ་མཐོ། ཕྱི་དྲོའི་ཁ་ཟས། དྲན་པ་མི་རྨོངས་པའི་ཡན་ལགཆང་སྤོང་བའོ། །མཛོད་དུ། རྩ་བཞི་ཚུལ་ཁྲིམས་ཀྱི། ཆང་བག་ཡོད་ཀྱི། གསུམ་བརྟུལ་ཞུགས་ཀྱི་སྟེ། ཐ་མ་གཉིས་མེད་ན། དྲན་པ་ཉམས་ཤིང་དྲེགས་པས་ཚུལ་འཆལ་ཐག་མི་རིང་ཕྱིར་ཞེས། ཆུལ་ཁྲིམས་ཡན་ལག་བག་ཡོད་ཀྱི། །ཡན་ལག་བརྟུལ་ཞུགས་ཡན་ལག་སྟེ། །བཞི་གཅིག་དེ་བཞིན་གསུམ་རིམ་བཞིན།།དེ་ཡིས་དྲན་ཉམས་དྲེགས་པར་འགྱུར།།ཞེས་སོ།།རབ་བྱུང་ལ་རྩེད་མོ་ཆས་སྒེག་དང་གསོག་འཇོག་གཉིས་ཆུལ་དང་མི་མཐུན་པས་གསོག་འཇོག་གི་རྩ་བ་གསེར་དངུལ་བཀག་ལ། གར་སོགས་ཀྱང་ཡན་ལག་གཉིས་སུ་བྱས་ལ།ཁྱིམ་པ་ལ་དེ་ལྟར་མིན་པས་གར་སོགས་ཀྱང་ཉེས་པ་གཅིག་བཤགས་པས་་་་ཆོག་པར་བྱ་བའི་ཕྱིར་གཅིག་ཏུ་བཅས་སོ། །དེ་ལྟར་མིང་བརྒྱད་ཡིན་གྱི། རྫས་བཞི་ཡིན་ཏེ། མཚན་གྱུར་པས་སྡོམ་པ་གཏོང་བ་ཡང་མེད། ཐོབ་པ་ཡང་མེད་པའི་ཕྱིར་ཏེ། དགེ་སློབ་མའི་སྡོམ་པ་ནི། དགེ་ཚུལ་གྱི་སྡོམ་པ་དང་རྫས་གཅིག་པས། གཞན་བསྙེན་གནས། དགེ་བསྙེན། དགེ་ཚུལ། དགེ་སློང་གི་སྡོམ་པ་བཞི་མཚན་ཉིད་སོ་སོར་ངེས་པས་རྫས་ཐ་དད་དེ། རྫས་སུ་རྣམ་པ་བཞི་ཡིན་ནོ། །མཚན་ལས་མིང་ནི་འཕོ་བའི་ཕྱིར།།ཐ་དད་དེ་དག་འགལ་བ་མེད།།སྤང་བྱ་ལྔ་བརྒྱད་བཅུ་དང་ནི། །ཐམས་ཅད་སྤོང་བར་མནོས་པ་ལས། །དགེ་བསྙེན་དང་ནི་བསྙེན་གནས་དང་། །དགེ་ཚུལ་དང་ནི་དགེ་སློང་ཉིད། །ཅེས་སོ། །གཉིས་པ་ནི། དགེ་སློང་སོགས་རབ་བྱུང་ལྔའི་སྡོམ་པ་ནི། སྲོག་གཅོད་སོགས་ཉེས་སྤྱོད་དང་། མི་ཚངས་སྤྱོད་སོགས་འདོད་པ་ལས་དབེན་པར་སྤྱོད་པ་སྟེ། སྤོང་ནུས་507

པའོ། །དགེ་བསྙེན་ནི། ལོག་གཡེམ་སོགས་ཉེས་པ་ལས་དབེན་གྱི། མི་ཆངས་སྤྱོད་སོགས་འདོད་པ་ལས་དབེན་པ་མིན་ཏེ། ཁྱིམ་ན་གནས་པས་སྲུང་མི་ནུས་པས་སོ། །བསྙེན་གནས་ནི། གཏན་དུ་ཡན་ལག་དང་པོ་གསུམ་གྱི་ཉེས་སྤྱོད་དང་ཐ་མ་བཞི་འདོད་པ་དང་། མི་ཚངས་སྤྱོད་གཉིས་ཀུའི་ཡན་ལག་ལས་དབེན་མི་ནུས་ལ། དེ་གཉིས་ཀྱི་རྒྱུ་ཡོངས་སུ་བཟུང་བ་ཙམ་བླངས་པས་ཞག་རེ་སྲུང་བའོ། །གསུམ་པ་ལ། བསླབ་པ་དང་། རྟེན་གྱི་དམིགས་བསལ། ཞར་བྱུང་དང་གསུམ་གྱི་དང་པོ་ནི།མིང་ཆེན་གྱི་མདོར།བཙུན་པ།ཇི་ཙམ་གྱིས་ན།སྣ་གཅིག་སྤྱོད་པའི་དགེ་བསྙེན་དུ་གྱུར་པ་ལགས་ཞེས་སོགས་དགེ་བསྙེན་སོགས་ཏེ།གཅིག་སྲུང་བ་སྣ་གཅིག གཉིས་སྲུང་བ་ཕྱོགས་གཅིག གསུམ་མམ་བཞི་སྲུང་བ་ཕལ་ཆེར། ལྔ་བསྲུངས་ན་རྫོགས་པར་སྤྱོད་པའི་དགེ་བསྙེན་དུ་གསུངས་པས་གང་བླངས་པ་དེ་སྲུང་བས་དེ་ལྡན་པ་ཞེས་ཀྱང་བྱ་ལ། ཉམས་ན་འཆལ་བ་ཞེས་ཀྱང་བྱའོ།།ཁ་ཅིག དགེ་བསྙེན་དུ་ཁས་བླངས་པས་ཐོབ་པ་ཐོབ་ཀྱང་།དེ་ཤེས་པའི་ཕྱིར་བསླབ་པ་བརྗོད་པ་ཡིན་ལ། སྡོམ་པ་ཐམས་ཅད་ཀྱི་ཐོབ་ཀྱང་གང་སྲུང་བ་དེ་ལྡན་ལ།མི་སྲུང་བ་དེ་འཆལ་བ་ཡིན་ཟེར་བ་ལ འཆལ་ན།སྣ་གཅིག་སྤྱོད་པའི་དགེ་བསྙེན་གང་ཡིན་ཞེས་ཞུ་བ་ཡང་མི་འཐད་ན། ལན་ལྟ་སྨོས་ཀྱང་ཅི་དགོས་ཟེར་རོ། །གཉིས་པ་ནི། ཕོའི་དབང་པོ་མེད་པས་ཐ་མ་དང་། མོའི་དབང་པོ་མེད་པས་མ་ནིང་རྣམས་ལ་དགེ་བསྙེན་གྱི་སྡོམ་པ་བཀག་གམ་མ་བཀག་ཅེ་ན། བཀག་སྟེ། དགེ་བསྙེན་ནི། དགེ་སློང་ཕ་མ་ལ་བསྙེན་བཀུར་བྱེད་པའི་འོས་ཡིན་པས་དགེ་བསྙེན་ཡིན་ལ། དེ་ནི་རྟེན་གཉིས་ཀུའི་ཉོན་མོངས་ཡོད་པས་དགེ་སློང་ལ་བུད་མེད། དགེ་སློང་མ་ལ་སྐྱེས་པ་བསྟེན་པའི་ཉེས་པར་འགྱུར་བས་དེ་དག་ལ་བསྙེན་བཀུར་བྱ་བའི་འོས་མ་་་་508

ཡིན་པས་སོ། །འོན་ཀྱང་བསླབ་པ་བསྲུངས་ན། བསོད་ནམས་མཉམ་པོར་བཤད་དོ། །ཉིད་ཀྱི་སྒྲས་སྐྱབས་སུ་འགྲོ་བའི་དགེ་བསྙེན་མ་བཀག་ཟེར་རོ། །གསུམ་པ་ནི། བཅས་པ་ཉིད་ན་ཕོ་མོའི་དབང་པོ་མེད་པ་སྐྱེས་ནས་དང་།གཞན་འདོད་ཆགས་སྤྱོད་པ་མཐོང་ན་སྐྱེས་པའི་སྤོབས་པ་སྐྱེ་བ་ཕྲག་དོག་་་་ཅན་དང་། ཟླ་བ་ཕྱེད་ཕྱེད་བཞིན་མཚན་འཕོས་ཤིང་འདོད་ཆགས་འཕོས་པས་གནོད་པ་དང་། བླུགས་པ་ནི། བུད་མེད་ཀྱིས་འཁྱུད་དེ་འཕྲིམས་པའི་ཁུ་བ་མཚན་ལ་བླུགས་པས་ལྡང་བ་ཞེས་གནའ་མཆན་དུ་འབྱུང་ལ། ཁ་ཅིགདབྱིབས་ཆེ་ལ་དོན་བྱེད་མི་ནུས་པ་ཟེར།འདུལ་བར།འཁྱུད་ནས་ལྡང་བ་ཞེས་པའི་འགྲེལ་བར་སྐྱེས་པའམ་བུད་མེད་གཞན་གྱིས་བརྩལ་ན་དབང་པོ་ལྡང་་བ་བཤད་དོ། །མཚོན་མེ་དུག་གསང་སྔགས་ཀྱིས་སྐྱེས་པའི་དབང་པོ་ཆད་ཅིང་སྐྱེས་པའི་སྤོབས་པ་མི་འབྱུང་བ་ནི། ཉམས་པའོ། །སྐྱེས་པའི་སྤོབས་པ་འབྱུང་བ་སྐྱེས་པར་བཤད་དོ།།བསྡུ་བར།དང་པོ་ཟ་མ་དང་མ་ནིང་གཉིས་ཀ་ཡིན་པ་སྟེ།ཡོངས་མ་ནིང་།བར་པ་གསུམ་ནི།ཁོ་ན་ཡིན་པ་སྟེ།ཕྱོགས་གཅིག་མ་ནིང་།གསུམ་པ་བདག་ལ་གཞན་གྱིས་སུན་མི་འབྱིན་ན། ཟ་མ་ཁོ་ན། འབྱིན་ན།གཉིས་ཀ་ཡིན་པར་བཤད།ཁ་ཅིག རང་བཞིན་གྱིས་ཕོ་མོའི་དབང་པོ་མེད་པ་ཟ་མ་སྟེ།འདིའི་དང་པོ་ཡིན།གནོད་པས་དབང་པོ་ཉམས་པ་མ་ནིང་སྟེ།ཕྱི་མ་བཞི་ཡིན་ཏེ།དབང་པོ་ལས་སུ་མི་རུང་།རུང་ཡང་པོའི་དགའ་བ་དང་བུ་སྐྱེད་མི་ནུས་པས་སོ། །མཚན་གཉིས་པ་ནི། གནས་ཉམས་ཤིང་བདེ་བ་ཆུང་ངུའི་རྒྱུ་ཡིན་པས་སོ།།ཟེར་རོ།།ཁ་ཅིག རླིག་པ་ཕྱུང་བའི་ཉེས་པའམ།ས་བོན་ཉམས་པ་ནི།ཟ་མ་ཡིན་ལ། འདིའི་ལྔ་པོ་ནི།མ་ནིང་ཡིན་ཞིང་།ལྔ་པོའི་དང་པོ་མཚན་གཉིས་པར་འཆད་དོ།།འདུལ་བར།མཚན་མ་ཙམ་ཡོད་པ།གླེ་འདམས་པ།ཟླ་509

མཆན་རྟག་ཏུ་ཟག་པ། མི་ཟག་པ། མཆན་ལན་གསུམ་དུ་གྱུར་པ། མཚན་དུག་མ་རྣམས་ཀྱང་མ་ནིང་དུ་གསུངས་སོ། །གཉིས་པ་ནི། འཆལ་ཆུལ་གྱི་ཀུན་སློང་འདོད་པའི་ཉོན་མོངས་ཀྱི་ས་བོན་རྣམས་ཟིལ་གནོན་གྱི་གཉེན་པོས་འཇོམས་དུས་་འདོད་པ་ལས་འདོད་ཆགས་དང་བྲལ་བས་་འཆལ་ཚུལ་སྤོང་བ། བསམ་གཏན་དང་པོའི་དང་།དང་པོ་ལས་བྲལ་བ།གཉིས་པ།གཉིས་པ་ལས་བྲལ་བ།གསུམ་པ། གསུམ་པ་ལས་བྲལ་བ། བཞི་པ་སྟེ། དེ་དག་འཆལ་ཚུལ་གྱི་ས་བོན་ཐག་རིང་དུ་བྱེད་པའི་གཉེན་པོས་སྤོང་བའོ། །བཞི་པ་ལས་འདོད་ཆགས་དང་བྲལ་ནས་གཟུགས་མེད་ན་གཟུགས་མེད་པའི་ཕྱིར་སྡོམ་པ་མེད་ཅེས་འགྲེལ་་པར་རོ། །སར་དེ་ལ་ཁམས་ཀྱི་རབ་ཏུ་དབྱེ་བས་ནི། འདོད་པ་ན་སྤྱོད་པ་སོ་སོར་ཐར་པའི་སྡོམ་པ་དང་། གཟུགས་དང་གཟུགས་མེད་ན་སྤྱོད་པ་བསམ་གཏན་གྱི་སྡོམ་པ་དང་། མི་ལྡན་པའི་ཟག་མེད་ཀྱི་སྡོམ་པའོ། །ཞེས་བཞེད་དོ། །གསུམ་པ་ནི། འཕགས་པའི་བདེན་མཐོང་ཟག་མེད་ལམ་གྱིས་འཆལ་ཆུལ་གྱི་ས་བོན་བཅོམ་ནས་སྤངས་པ་སྟེ། རྒྱུན་ཞུགས་ཀྱིས་ངན་སོང་གི་རྒྱུའི་དང་།ཕྱིར་མི་འོང་གིས་ཐམས་ཅད་བཅོམ་སྟེ། དེ་ནི་འཕགས་པ་དགྱེས་པའི་ཚུལ་ཁྲིམས་སོ།།གཉིས་པ་ནི།ཕྱུགས་བསད་དེ་འཚོང་བས་འཚོ་བ་ཤན་པ་དང་།བྱ་བའི་བར་དུ་དེ་དག་གསོད་པར་འདྲའོ། །བང་རྒྱས་འཆོར་བ་ནི། སྲོག་ཆགས་ཀྱི་རིགས་བམ་པ་ཞེས་བྱ་བ་བ་གུ་རི་ཞེས་གྲགས་པ་གསོད་པའོ། །ཞེས་སོ། །རྒྱལ་པོས་མི་གསོད་པར་བསྐོས་པ་གཤེད་མ་དང་། ནགས་ནས་གླང་པོ་ཆེ་བཟུང་ནས་འདུལ་སྦྱོང་བྱེད་པ་དང་། སྦྲུལ་གྱི་རྩེད་མོས་འཚོ་བ་དང་། གཞན་ལ་ཕྲ་མས་གནོད་པ་བྱས་ནས་འཚོ་བའི་ཉན་ཆོ་བྱེད་པ་དང་། གཞན་ལ་གནོད་བྱེད་རྒྱལ་བློན་དང་ཤགས་ཟིན་རྣམ་སག་་ཏེ།ཇི་སྐད་དུ།རྒྱལ་པོ་དང་བློན་5།0

པོ་རྣམས་ཀྱང་ཆད་པ་གཅོད་པར་བྱེད་པ་ཡིན་པའི་ཕྱིར། དེ་ལས་མི་འབྱུང་ཡང་སྡོམ་པ་མ་ཡིན་པ་ཅན་ཁོ་ནར་བལྟའོ། །ཞེས་པས་སོ། །སར། ལོག་སོ་པ་དང་། མཛོད་དུ་ཁྱི་འཆོར་བ་དང་། མདོར་དར་སྲིན་གསོ་བ་ཡང་བཤད་དོ། །ཐོབ་ཚུལ་ནི། དེ་དག་གི་རིགས་ལས་སྐྱེས་པ་སྒྲིན་པོས་ཐབས་འདིས་འཚོ་བར་བྱའོ། །ཞེས་བསམ་སྟེ། སྲོག་གཅོད་སོགས་དེ་དག་གི་ལས་སྤྱོད་པར་ངེས་པའི་སྦྱོར་བ་བྱས་པས་དང་།གཞན་གྱི་རིགས་ཡིན་ན།བདག་ཀྱང་འདིས་འཚོ་བར་བྱའོ།།ཞེས་ཁས་བླངས་པས་སོ།།ཁ་ཅིག སྡོམ་མིན་སེམས་ཅན་དང་།ལས་ལམ་ཐམས་ཅད་ལས་ཐོབ་ཀྱི། མ་ཚང་བ་དང་། ཉིན་ཞག་པའི་སྡོམ་མིན་མེད་ཟེར་ལ། མདོ་སྡེ་པས། ཤན་པས་ཀྱང་མ་མི་གསོད་པས་དང་། ཚེ་གང་དུ་མི་རྐུ། མི་གཡེམ།ལྐུགས་ན། ཇི་ལྟར་ཚང་སྟེ།མི་ཚང་སྟེ།མ་ལུག་ཏུ་གྱུར་ན་གསོད་ཅིང་།ལྐུགས་ཀྱང་ངག་གི་འབྲས་བུ་ལུས་ཀྱིས་ཐོབ་ནུས་སོ། །ཞེ་ན། འཕགས་པ་ཕྱུགས་སུ་གྱུར་པའི་གོ་སྐབས་མེད་པས་དེ་ལས་མི་ཐོབ་ཅིང་། ལུག་བུར་གྱུར་ན་མི་གསོད་པས་དེ་ལས་ཀྱང་མི་ཐོབ་པར་འགྱུར་རོ། །དེས་ན་ཇི་ལྟར་ཁས་བླངས་པ་བཞིན་སྡོམ་མིན་དང་རིས་བརྒྱད་མ་གཏོགས་པའི་སྡོམ་པ་དང་། མ་ཚང་བ་དང་ཉི་ཚེ་བ་ཡང་ཡོད་ཟེར་རོ། །དེ་དག་དམ་པས་སྨ་ད་ཅིང་འབྲས་བུ་ཡིད་དུ་མི་འོང་བ་སྐྱེད་པས་ཉེས་སྤྱད། ཚུལ་ཁྲིམས་ཀྱི་མི་མཐུན་ཕྱོགས་པས་འཆལ་ཚུལ།ལུས་ངག་གི་ལས་ཡིན་ཅིང་།དངོས་ཀྱིས་བསྡུས་པའི་ལས་ལམ་མོ།།སྡོམ་པ་དང་སྡོམ་མིན་ཅན་ལ་གསོད་པ་དང་མཆོད་རྟེན་ལ་ཕྱག་འཚལ་བ་་་སོགས་བྱེད་པ་བསམ་པའི་ཤུགས་ཡོད་ཀྱི་བར་དུ་མི་དགེ་བ་དང་དགེ་བའི་་་རྣམ་པར་རིག་བྱེད་ཡོད་ཟེར་རོ། །སྡོམ་མིན་གནས་པ་དགེ་བ་དང་། །སྡོམ་ལ་གནས་པ་མི་དགེ་བའི།།རྣམ་རིག་མིན་ལྡན་ཇི་སྲིད་དུ། །རབ་དང་ཉོན་མོངས་511་

ཤུགས་ལྡན་བར། །ཞེས་དང་། སྡོམ་པ་མིན་དང་ཉེས་སྤྱད་དང་། །འཆལ་བའི་ཚུལ་ཁྲིམས་ལས་དེའི་ལམ། །ཞེས་སོ། །ངོ་བོ། འཆལ་བའི་ཚུལ་ཁྲིམས་མི་དགེ་གཟུགས། །ཟེར་ཀྱང་འདིར་ལས་དེ་དག་བྱེད་འདོད་པའི་སེམས་པ་མི་དགེ་བ་རྒྱུན་ཆགས་པ་དང་བཅས་པ་སྟེ། བསྡུ་བར། མ་དད་པ་ལ་སོགས་པ་མི་དགེ་བ་དེ་དག་དང་ལྡན་པའི་སེམས་པ་མི་དགེ་བ་འབྱུང་བ་ནི། དེའི་ཚུལ་ཁྲིམས་འཆལ་བ་ཞེས་བྱའོ། །གསུམ་པ་ལ། སྡོམ་པ་སྡོམ་མིན་གང་ཡང་མིན་པའི་དགེ་མི་དགེ་རིག་བྱེད་མིན་པར་བརྟགས་པ་རྫས་ལས་བྱུང་བ་ཡིན་མིན་སོགས་་་་དང་།རྡོས་དང་རྒྱ་ལ་སོགས་པ་བྱེད་པ་དང་།རིག་བྱེད་སྦྱིན་པ་དང་།སྙན་སྨྲ།ཐལ་ལྕགཁུ་ཚུར་བརྡེག་པ་སོགས་སོ།།བཞི་པ་ལ།རྟེན་གང་ལས་ཐོབ་པ་དང་།ཐོབ་པའི་རྒྱུ་དང་། གཏོང་བའི་རྒྱུ་གསུམ་གྱི་དང་པོ་ནི། ཟ་མ་མ་ནིང་། རྟེན་གཉིས་མའི་ཉོན་མོངས་ཤས་ཆེ། སོ་སོར་རྟོག་པ་མི་བཟོད་ཅིང་མི་ཆོས་བླ་མ་སྐྱེད་མི་ནུས། ངོ་ཆ་ཁྲེལ་མེད་ཤས་ཆེ་བས་སྡོམ་པ་མེད་ལ། སྡིག་པའི་བསམ་པ་མི་བརྟན་ཞིང་སྡོམ་པ་མི་སྐྱེ་བའི་ཕྱིར་སྡོམ་མིན་མེད་དེ། སྡོམ་པ་ནི། དེའི་གཉེན་པོ་ཡིན་པའི་ཕྱིར་རོ། །བྱང་ན། ལེན་སེམས་དང་། ཏིང་ངེ་འཛིན་དང་།སྡིག་པ་བྱ་བསམ་མེད་པས་གཉིས་ཀ་མེད། ངན་སོང་ན། ཁྲེལ་ངོ་ཚ་ཤས་ཆེན་མེད་ཅིང་དེ་དག་དང་ཟ་མ་སོགས་ཀྱི་ལུས་ཞིང་ཚྭ་རྒོ་ཅན་བཞིན་གཉིས་ཀ་་མི་སྐྱེའོ། །སྒོ་ང་ལས་སྐྱེས་པའི་ཀླུ་ནི། ཟླ་བ་ཕྱེད་ཀྱི་ཚེས་བརྒྱད་ན་གནས་ནས་བྱུང་ནས་ཡན་ལག་བརྒྱད་དང་ལྡན་པའི་བསྙེན་གནས་ལ་ཉེ་བར་གནས་སོ། །ཞེས་པ་ནི། ལེགས་སྤྱད་ཙམ་ལ་དགོངས་སོ། །གླིང་གསུམ་གྱི་མི་ཕོ་མོ་ལ་སྡོམ་མིན་དང་སྡོམ་པ་གསུམ་ག་ཡོད། འདོད་པ་དང་གཟུགས་ཀྱི་ལྷ་ལ་བསམ་གཏན་གྱི་ཡོད།ཟག་མེད་ཀྱི་ནི།ཚངས་ཆེན་དང་འདུ་ཤེས་མེད་པ་མ་གཏོགས་5།་2

སྔར་གྱི་སྡོམ་པ་ཅན་རྣམས་དང་། གཟུགས་མེད་ནའང་ལྡན་ཟེར་ཏེ། ཟ་མ་མ་ནིང་སྒྲ་མི་སྙན། །མཚན་གཉིས་མ་གཏོགས་མི་རྣམས་ལ། །སྡོམ་མིན་སྡོམ་པའང་དེ་བཞིན་ལ། །ལྷ་ལའང་མི་རྣམས་ལ་གསུམ་མོ། །འདོད་དང་གཟུགས་སྐྱེས་ལྷ་རྣམས་ལ། །བསམ་གཏན་སྐྱེས་ཡོད་ཟག་མེད་ནི། །བསམ་གཏན་ཁྱད་པར་འདུ་ཤེས་མེད།།སེམས་ཅན་མ་གཏོགས་གཟུགས་མེད་ནའང་།།ཞེས་སོ།།ཐེག་ཆེན་ནི། བྱང་སེམས་འཕགས་པ་ཚངས་ཆེན་དུ་སྐྱེ་བས་དེ་ལའང་ཟག་མེད་ཀྱི་སྲིད་དོ། །ཀླུའི་རྒྱལ་པོ་རྒྱ་མཚོ་སོགས་བྱང་སེམས་ས་བཅུ་པར་བཤད་དེ།ངན་འགྲོ་མཚན་ཉིད་པ་མ་ཡིན་ནོ།།བར་མ་དགེ་བ་ནི།གཟུགས་ཁམས་མ་གཏོགས་པའི་ཁམས་གཉིས། འགྲོ་བ་ལྔ་ག་ན་ཡོད། མི་དགེ་བ་ནི། འདོད་པའི་འགྲོ་བ་ལྔ་ག་ན་ཡོད་དེ།སྡོམ་པ་སྡོམ་མིན་མ་ཡིན་པའི་དགེ་མི་དགེ་ཀུན་བར་མར་བཤད་པས་སོ།།གཉིས་པ་ནི།བསམ་གཏན་གྱི་སྡོམ་པ་ནི། ཟག་བཅས་ཀྱི་བསམ་གཏན་གྱི་དངོས་གཞིའམ་ཉེར་བསྡོགས་ལས་ཐོབ། དེའང་མི་ལྕོགས་མེད་བར་ཆད་མེད་ལམ་གྱིས་ཐོབ་ན། སྤོང་བའི་སྡོམ་པ། གཞན་ནི། སྤོང་མིན་གྱི་སྡོམ་པའོ།།ཟག་མེད་ཀྱི་ནི། ཟག་མེད་ཀྱི་བསམ་གཏན་ས་དྲུག་གིས་ཐོབ་བོ། །སོ་ཐར་ནི། ད་ལྟ་གཞན་གྱི་རྣམ་པར་རིག་བྱེད་ལས་ཐོབ་ལ། དེའང་བསྡུ་བར།བསམ་པ།ལུས།སྐྱེས་པ།དགེ་ཆོས་ཉམས་པ་བཞི།གཞན་དབང་དུ་གྱུར་པ། གཞན་རྗེས་སུ་སྲུང་བ་དྲུག་མེད་པ་སྟེ། འཇིགས་པའམ་འཚོ་བ་མེད་པས་ཉེན་ནས་རབ་ཏུ་བྱུང་སྟེ། བསྐྲད་ཀྱིས་དོགས་ནས་ཁྲིམས་ཁ་ཅིག་སྲུང་བ་ནི།དང་པོ་སྟེ། མི་སྐྱེའོ། །འཚོ་བའི་ཆེད་དུ་རབ་བྱུང་བྱས་ལ་ཇི་ལྟ་བ་བཞིན་སྲུང་སྙམ་ན།སྐྱེ་སྟེ།མ་དག་གོ།ནད་པ་གཉིས་པའོ།།མ་ནིང་གསུམ་པའོ།།མཚམས་མེད་བྱས་པ། དགེ་སློང་མ་སུན་འབྱིན་པ། མུ་སྟེགས་ཅན། རྐུ་ཐབས་སུ་གནས་513

པ། ཐ་དད་དུ་གནས་པ། གནས་པར་མི་བྱ་བ་རྣམས་བཞི་པའོ། །རྒྱལ་པོས་བཀྲབས་པ། རྒྱལ་པོ་ལ་གནོད་པ་བྱས་པ། རྒྱལ་པོ་དང་མི་མཐུན་པའི་ལས་བྱེད་པ།བུ་ལོན་ཆགས་པ།བྲན།འཕྲོག་པ།མཆུ་ཐོགས་པ།བརྗོད་པ་ཡོད་པ།ཕ་མས་མ་གནང་བ་རྣམས་ལྔ་པའོ།།དྲུག་པ་སྤྲུལ་པ་སྟེ།གཞན་མ་དད་པ་རྗེས་སུ་སྲུང་བས་སོ། །བླང་བའི་ཡུལ་མཁན་སློ།བ་དགེ་འདུན་སོགས་མ་ཚང་ན། མི་སྐྱེ་བར་བཤད་ལ། འདུལ་བར། སྒྲ་མི་སྙན་པ་དང་། སྒྲེན་མོ་དང་།འཁྲུགས་པ་དང་། ཁྱིམ་པ་དང་། མུ་སྟེགས་བྱེད་ཀྱི་རྟགས་ཅན་དང་། ལོ་མ་ཚང་བ་དང་།གླེན་པ་དང་།མཁན་སློབ་ཕྱིར་སྤོང་བ་དང་།ཆོ་ག་རང་དང་།དགེ་འདུན་དང་། མཁན་པོའི་མིང་མི་བརྗོད་པ་སོགས་ལ་མི་སྐྱེ་བར་བཤད་དོ། །བསམ་པ་དང་སྐྱེས་པ་ཉིད་ཉམས་པ་གཉིས་མེད་ན། དགེ་བསྙེན་སྐྱེ།བསམ་པ་ཉམས་པ་མེད་ན། བསྙེན་གནས་སྐྱེ་ཞེས་འབྱུང་སྟེ། འདིའི་ལུགས་ལ་ཀླུ་སོགས་ལའང་བསྙེན་གནས་ཡོད་པར་མངོན་ནོ། །བསམ་གཏན་ལས་སྐྱེས་བསམ་གཏན་གྱི། །ས་ཉིད་ཀྱིས་ཐོབ་ཟག་མེད་ནི། །འཕགས་དེས་སོ་སོར་ཐར་ཅེས་པ། །གཞན་གྱི་རྣམ་རིག་བྱེད་སོགས་ཀྱིས། །ཞེས་ཏེ། སོགས་ཀྱི་སྒྲས་སྔོན་ཆོག་བཅུ་ལ་རྣམ་རིག་མེད་པའང་ཡོད་དེ། བཅུ་ནི། རང་བྱུང་གི་སངས་རྒྱས་དང་རང་རྒྱལ། ངེས་པར་འཇུག་པས་ལྔ་སྡེ། ཚུར་ཤོག་གིས་གྲགས་པ་སོགས།སྟོན་པར་ཁས་བླངས་ཀྱིས་འོད་སྲུང་།དྲི་བས་མཉེས་པས་ལེགས་བྱིན།ལྕི་བའི་ཆོས་བརྒྱད་ཁས་བླངས་པས་སྐྱེ་རྒུའི་བདག་མོ།ཕོ་ཉས་ཆོས་སྦྱིན་མ།ལྔ་ཚོགས་ཀྱིས་མཐའ་འཁོབ། བཅུ་ཚོགས་ཀྱིས་དབུས། སྐྱབས་གསུམ་ཁས་ལེན་གྱིས་སྡེ་བཟང་དྲུག་ཅུ་སྟེ། བཅུ་མཛོད་འགྲེལ་དུ་བཤད། ལུང་དུ། ལྕི་ཆོས་ཁས་བླངས་པ་དང་། ཕོ་ཉ་གཉིས་ཀ་འཕྲིན་དུ་གཅིག་པས་གཅིག་ཏུ་བསྡུས། དགེ་འདུན་514

སྡེ་གཉིས་ལས་བསྙེན་རྫོགས་དང་བཅུར་མཛད་ལ། ཁ་ཅིག སངས་རྒྱས་རང་བྱུང་།རང་སངས་རྒྱས་མཁན་སློ།བ་མེད་པ་སྟེ། གཉིས་སུ་ཕྱེ་ནས།ལྔ་དང་བཅུ་ཚོགས་གཉིས་གསོལ་བཞིའི་ལས་ཀྱིས་གཅིག་ཅར་རབ་ཏུ་བྱུང་ཞིང་བསྙེན་་་པར་རྫོགས་པ་ཞེས་གཅིག་ཏུ་སྡུད་དོ། །བསྡུ་བར། རབ་བྱུང་གི་སྡོམ་པ་གཞན་ལས་ལེན་ཏེ། དེ་ལྟ་མིན་ན། རབ་ཏུ་བྱུང་བ་མི་འོས་པས་དང་། རང་དགར་འཇུག་པའི་ཕྱིར་རོ། །ཁྱིམ་པའི་སྡོམ་པ་ནི། རང་གཞན་གང་ལས་བླངས་ཀྱང་སྐྱེ་བར་བཤད་ལ། དེ་ཡང་དགེ་སློང་ལ་ཡུལ་དབུས་སུ་བཅུ་ཚོགས། བུད་མེད་ཀྱི་ཆོ་གས་དགེ་སློང་མ་བྱེད་ན།དགེ་སློང་བཅུ་དང་དགེ་སློང་མ་བཅུ་གཉིས།དགེ་སློབ་མ་ལ་བཅུ་གཉིས། མཐའ་འཁོབ་ཏུ་གཞན་མེད་ན། འདུལ་འཛིན་ལས་བྱེད་པ་ལྔ།དགེ་སློང་མ་ལ་ལྔ་དང་དྲུགདགེ་སློབ་མ་ལ་དྲུག དགེ་ཚུལ་ནི།མཁན་སློབ་གཉིས་ལས་སྐྱེའོ།།མ་ཛོད་དུ།ཇི་སྲིད་འཚོ་དང་ཉིན་ཞག་ཏུ།།སྡོམ་པ་ཡང་དག་བླང་བར་བྱ། །ཉིན་ཞག་པ་ཡི་སྡོམ་མིན་མེད། །དེ་དེ་ལྟར་ནོད་མེད་ཅེས་གྲགས། །དམའ་བར་འདུག་སྨྲས་བཟླས་པ་ཡིས། །མི་བརྒྱན་ནམ་ནི་ལངས་བར་དུ། །བསྙེན་གནས་ཡན་ལག་ཚང་བར་ནི། །ནང་པར་གཞན་ལ་ནོད་པར་བྱ། །ཞེས་སྡོམ་པ་རིས་བདུན་ཇི་སྲིད་འམའི་བར་དང་། བསྙེན་གནས་ཞག་གཅིག་ཏུ་ངེས་པ། དམའ་བར་འདུག་ནས་འབོགས་པའི་ཚིག་གི་རྗེས་སུ་བཟླས་པས་ཡན་ལག་ཆང་བར་ཉི་མ་ཤར་བའི་ཚེ་གཞན་ཁོ་ན་ལས་་ནོད་དགོས་སོ། །མཐོ་བ་དང་། མ་གུས་པ་དང་། སྔར་རམ་མཉམ་པོར་བརྗོད་པ་ལས་མི་སྐྱེ་ཞིང་། རྟག་ཏུ་སྲུང་བར་ཁས་བླངས་པ་ཡིན་ན། ཟས་ཟོས་རྗེས་ནས་ཀྱང་སྐྱེ་སྟེ། གང་གིས་ཚེས་བརྒྱད་ལ་བསྙེན་གནས་ལ་རྟག་ཏུ་གནས་པར་བྱའོ། །ཞེས་སྔོན་ཡང་དག་པར་རྟག་ཏུ་བླངས་པར་བྱས་པ་དེས་ནི་ཟས་ཟོས་515

ནས་ཀྱང་ནོད་པར་བྱའོ། །གཞན་ལས་ནོད་པར་བྱའི། བདག་ཉིད་ལས་ནི་མ་ཡིན་ཏེ། ཞེས་སོ། །དེ་ཡང་ལུང་དུ་མགོན་མེད་ཟས་སྦྱིན་གྱིས་གཞན་ལ་བསྙེན་གནས་ཕོག་པར་བཤད་ཅིང་། མདོར། བསྙེན་གནས་ལ་གནས་པར་འདོད་པས། ནང་པར་ལངས་ནས་དགེ་སློང་ངམ། བྲམ་ཟེའམ། གཞན་གང་ཡང་རུང་བ་ཤེས་པ་ཞིག་གི་དྲུང་དུ་སོང་སྟེ། ཞེས་བཤད་པས་ཡུལ་དགེ་སློང་ཁོ་ན་ལས་བླང་བར་མ་ངེས་སོ། །གཞན་དུ་དགེ་བསྙེན་གྱིས་དགེ་བསྙེན་གྱི་སྡོམ་པ་འབོགས་པའང་བཤད་དོ། །ཞག་ཕྱེད་སོགས་བླངས་ནའང་ལེགས་སྤྱད་ཙམ་དུ་འགྱུར་བས་ཤན་པ་དང་བྱི་བྱེད་པའི་ཉིན་མཚན་གྱི་བསྙེན་གནས་ཀྱང་་་་དོན་ཡོད་ལ། འདི་དགེ་བའི་རྩ་བའི་གསོས་འདེབས་པ་ཡིན་པས་དགེ་བསྙེན་གྱི་གསོ་སྦྱོང་ཡིན་ཟེར་རོ། །དགེ་བསྙེན་མིན་པ་ལ་བསྙེན་གནས་མེད་དམ་ཞེ་ན། ཡོད་དེ། གསུམ་ལ་སྐྱབས་སུ་སོང་ནས་དེ་ནོད་ན། སྐྱེའོ། །སྐྱབས་འགྲོ་ཉིད་ཀྱིས་དགེ་བསྙེན་དུ་འགྱུར་བར་ཉི་འོག་པ་འདོད་ལ། ཁ་ཅིག དགེ་བསྙེན་གྱི་སྡོམ་པ་མ་བླངས་པར་དགེ་བསྙེན་དུ་མི་འགྱུར་ཏེ།འགྱུར་ན།དགེ་སློང་ལའང་མཆུངས་ཟེར་ལ། ཁ་ཅིག མི་མཚུངས་ཏེ། དགེ་བསྙེན་ནི། སྡོམ་པ་མེད་པར་ཡང་བལྟ་ཟེར་ཏེ། འདི་སྐྱབས་གསུམ་འཛིན་པའི་དགེ་བསྙེན་ནོ། །སྐྱབས་འགྲོ་མེད་ན། མནོས་ཀྱང་མི་ཐོབ་བོ། །མི་ཤེས་པ་ནི་མ་གཏོགས་སོ། །ཞེས་པ་ལ། ཁ་ཅིག འབོགས་མཁན་དང་ནོད་མཁན་གྱིས་མི་ཤེས་པར་འདོད།ཁ་ཅིག དེས་སྐྱབས་སུ་འགྲོ་དགོས་པ་མ་ཤེས་ཀྱི། ལོག་ཞུགས་མེད་པ་ལ་སྐྱེ་ལ། གསུམ་ལ་ཐེ་ཚོམ་ཟ་བའམ། ལོག་ཞུགས་ཀྱི་བསམ་པས་སྐྱབས་སུ་མི་འགྲོ་ན། མི་སྐྱེ་བར་འཆད་དོ། །བསྙེན་གནས་ཀུན་ལ་ཡོད་མོད་ཀྱི། །སྐྱབས་སུ་མ་སོང་བ་ལ་མེད།་ །ཅེས་སོ། །ཁ་ཅིག བསྙེན་གནས་ཇི་སྲིད་འཚོའི་བར་དུ་སྲུང་བ། གོ་མིའི་དགེ་5།6

བསྙེན་ཞེས་འདོད།ལུང་དུ།ལྔ་པ་ཚངས་པར་སྤྱོད་པའི་བསླབ་པའི་གཞི་དག་ལོངས་ཤིག་ཅེས་ཚངས་སྤྱོད་ཀྱི་དགེ་བསྙེན་ཡང་བཤད་དོ། །མདོ་སྡེ་པ། ཉིན་ཞག་ལྔ་ལ་སོགས་པའི་བསྙེན་གནས་ཀྱང་ཡོད་ཟེར་ལ། བསྡུ་བར། དེ་དང་མཐུན་པར་མི་དགེ་བཅུ་ལ་ཕྱོགས་གཅིག་དང་། ཕལ་ཆེར་དང་། ཐམས་ཅད་དང་།ཉིན་མཚན་ནས་ལོའི་བར་དུ་ཐུང་ངུ་དང་།ལོ་ནས་མ་ཤིའི་བར་མ་ཡིན་ཙམ་རིང་པོ་དང་། མ་ཤི་བར་དང་། རང་སྤོང་བ་དང་། གཞན་ལེན་དུ་འཇུག་པ་དང་། ལེན་པ་ལ་བསྔགས་པ་བརྗོད་པ་དང་། སྤོང་བ་མཐོང་ན། ཡིད་བདེ་ཞིང་དགའ་བ་སྟེ། བཅུ་བཅུ་བརྒྱར་འགྱུར་ལ། དེ་ལ་ལེན་སེམས་ནི། ཀུན་ནས་སློང་བའི་དང་། ལེན་བཞིན་པ་ཡོངས་སུ་འཛིན་པའི་དང་། བླངས་ནས་ངོ་ཚས་ཀུན་ཏུ་སྲུང་བའི་དང་། ཉེས་པ་ཕྱིར་འཆོས་པ་ཕྱིར་ལེན་པའི་དང་།ཕྱོགས་གཅིག་དང་།དུས་ཐུང་ངུ་དང་།རང་གིས་སྤོང་བ་གསུམ་ཆུང་ངུ་དང་།ཕལ་ཆེར་སྤོང་སོགས་འབྲིང་དང་། ཐམས་ཅད་སྤོང་སོགས་ཆེན་པོ་དང་།བསམ་གཏན་ཟག་མེད་དག་པའི་སྡོམ་པ་སྟེ།བརྒྱད་དུ་བསྡུ་ལ།བརྒྱད་ཀྱི་དང་པོ་གཉིས་ལེན་པའི་དང་། དེ་འོག་གཉིས་ཀུན་འཛིན་གྱི་དང་། དེ་འོག་གསུམ་ནི།དེ་གཉིས་ཀུར་འདུ་ལ།ཐ་མ་ནི།དག་པའི་སྡོམ་པ་སྟེ།གསུམ་དུ་བཤད་དོ།།ཁ་ཅིག་ནི། དེ་མི་འདོད་དེ། ལུས་ངག་གི་སྡོམ་པ་ཚུལ་ཁྲིམས་ཡིན་པས་དང་།སེམས་ཅན་དང་། ཡན་ལག་དང་། ཡུལ་དང་། འཐབ་མོའི་ཚེ་མི་སྲུང་སྙམ་པ་ངེས་པ་ལྔ་ལ་སྡོམ་པ་མི་སྐྱེ་བར་འདོད་པས་སོ།།ཡིད་ཀྱི་སྡོམ་པ་ལེགས་པ་སྟེ།།ཐམས་ཅད་དུ་ནི་སྡོམ་པ་།ལེགས། །ཞེས་དང་། མིག་གི་དབང་པོ་སྡོམ་པས་བསྡམས་ཏེ་གནས་སོ། །ཞེས་པ་ནི། དྲན་ཤེས་བཞིན་གྱི་རང་བཞིན་ཡིན་པས་གཞན་ལ་བླང་མི་དགོས་སོ། །བསྡུ་བར། རབ་བྱུང་གི་རང་གིས་བླངས་ནས་517

བསྲུངས་ནའང་ཀུན་སློང་གི་སེམས་མཉམ་ན། བསོད་ནམ།ས་མཉམ་པར་གསུངས་སོ། །བར་མ་ནི། རྫས་བྱུང་ལྟ་བུ་ཞིང་ལས། སངས་རྒྱས་ལ་ཕྱག་མ་བཙལ་བར་དུ་མི་བཟའོ། །ཞེས་ཡི་དམ་བླངས་པ་ལས། གཞན་དགེ་མི་དགེ་རྣམ་རིག་མིན་པ་སྐྱེ་འགྱུར་གྱི་གུས་་པ་ལས་ཐོབ་བོ་ཞེས། སྡོམ་པ་མིན་པ་བྱ་བའམ། །ཁས་ལེན་པ་ལས་ཐོབ་པར་འགྱུར། །ལྷག་མའི་རྣམ་རིག་མིན་ཞིང་དང་། །ལེན་དང་གུས་པར་བྱེད་པས་ཐོབ། །ཅེས་སོ། །གསུམ་པ་ནི། བསླབ་པ་ཕུལ་དང་ཤི་འཕོས་དང་། །མཚན་གཉིས་དག་ནི་བྱུང་བ་དང་། །རྩ་བ་ཆད་དང་མཚན་འདས་ལས། །སོ་སོར་ཐར་པའི་འདུལ་བ་གཏོང་། །ཁ་ཅིག་ལྟུང་བར་འགྱུར་ལས་སྨྲ། །གཞན་དག་དམ་ཆོས་ནུབ་པ་ལས། །ཁ་ཆེ་རྣམས་ནི་བྱུང་བ་ལ།།བུ་ལོན་ནོར་བཞིན་གཉིས་སུ་འདོད།།ཅེས་པས་བསླབ་པ་ཕུལ་བ་དང་།ཤི་བ་དང་མཚན་གཉིས་གཅིག་ཅར་དུ་བྱུང་བ་སྟེ། འདིས་འདུལ་བར་མཚན་ལན་གསུ།མ་དུ་གྱུར་པ་དང་། ཆད་ནས་འགྱུར་བ་བསྟེན་ན། བསྙིལ་བ་གཉིས་ཀྱང་བསྡུས་སམ་སྙམ་མོ།།དགེ་རྩ་ཆད་པ་སྟེ།བཞིས་སྤྱི་དང་།ཁྱད་པར་མཆན་མོ་འདས་པས་བསྙེན་གནས་གཏོང་སྟེ། རིམ་པ་ལྟར། བླངས་པ་དང་འགལ་བའི་རིག་བྱེད་སྐྱེས།རྟེན་བོར།རྟེན་ཉམས།གཞི་ཆད།དེ་སྲིད་དུ་འཕངས་པས་སོ། །མདོ་སྡེ་པ། ཕམ་པས་ཀྱང་གཏོང་བར་འདོད་ལ། བསྡུ་བར་ཡང་ ཕམ་པ་དང་ལྔས་རབ་བྱུང་གི་མི་མཐུན་པའི་སེམས་སྐྱེས་པ། དགེ་རྩ་ཆད་པ། ཤི་བ་དང་གསུམ་གྱིས་དགེ་བསྙེན་གྱི།ཉི་མ་ཤར་བ།མི་མཐུན་པའི་སེམས་སྐྱེས་པ།ཉི་མ་མ་ཤར་གོང་དུ་ཤི་བ་དང་གསུམ་གྱིས་བསྙེན་གནས་གཏོང་བར་བཤད་དོ། །གོས་དམར་བ། ཆོས་ནུབ་ན། བསླབ་མཚམས་དང་ལས་ཀྱི་མཐའ་མེད་པས་གཏོང་ཟེར་ལ།སློབ་དཔོན་སྐུ་མཆེད་དེ་མི་བཞེད་དེ།དམ་པའི་ཆོས་ནུབ་5།8

ན། འདུལ་བའི་ལས་མེད་པའི་ཕྱིར་སྔོན་མེད་པའི་འདུལ་བ་ཐོབ་པ་ནི། མེད་ཀྱི། ཐོབ་ཟིན་པ་ནི། གཏོང་བ་མེད་དོ། །ཞེས་བཤད་ཅིང་། བསྡུ་བར་ཡང་དེ་དང་འདྲའོ།།འོ་ན་དགེ་སློང་སྡོམ་ལྡན་སོགས་ཡོད་པས་ཆོས་མ་ནུབ་བོ།།ཞེ་ན།འཕེལ་བ་གཏན་ཆད་པས་ནུབ་པར་བཞག་གོ །ཁ་ཆེ་བ་ནི། ཕམ་པས་མི་གཏོང་སྟེ། ཕྱོགས་གཅིག་ཉམས་པས་མཐའ་དག་གཏོང་བར་མི་རིགས་པས་བུ་ལོན་ནོར་ཅན་བཞིན་ཡིན་པས་དེ་བཤགས་ནས་སོར་ཆུད་ན་བུ་ལོན་ཁྱེར་བ་བཞིན་ནོ། །དགེ་སློང་མ་ཡིན་ཞིང་སོགས་ནི། དོན་དམ་པའི་དགེ་སློང་ལ་དགོངས་སོ། །ཞེ་ན། མ་ཡིན་ཏེ། དོན་དམ་པའི་དགེ་སློང་དུ་གྱུར་པ་དེ་མིན་པར་གྱུར་པ་མི་སྲིད་ཅིང་། དགེ་སློང་ནི་བཞི་སྟེ། མིང་གི་དགེ་སློང་དང་། ཁས་འཆེ་བའི་དགེ་སློང་དང་། སློང་བའི་དགེ་སློང་དང་། ཉོན་མོངས་པ་བཅོམ་པས་ན།དགེ་སློང་ངོ་།།དོན་འདི་ལ་ནི།གསོལ་བ་དང་བཞིའི་ལས་ཀྱིས་བསྙེན་པར་རྫོགས་པའི་དགེ་སློང་ཡིན་ནོ། །ཞེས་གསུངས་ཏེ། དེ་ལ་ཕན་པ་གཅིག་བྱུང་ན། དགེ་སློང་དུ་མི་འགྱུར་བར་ཏ་ལའི་དཔེས་བསྟན་ཅིང་། དེ་དགེ་འདུན་གྱི་ཟས་ཁམ་གཅིག ས་གོམ་གཅིག་ལ་ལོངས་སྤྱོད་པ་བཀག་ཅིང་།དགེ་སློང་མིན་ལ་དགེ་སློང་དུ། །སྨྲ་བ་སྲེ་ད་བསལ་བར་གྱིས། །ཤིང་རུལ་དག་ནི་སྤང་བར་གྱིས།།སྙིང་པོ་མེད་པ་དོར་བར་གྱིས།།ཞེས་གསུངས་པས།དེའི་དགེ་སློང་ཇི་འདྲ་ཞིག་ཡིན། འོ་ན། དགེ་སློང་བཞི་སྟེ་ལྔ་པ་མེད། །ལམ་གྱིས་རྒྱལ་དང་ལམ་སྟོན་དང་།།ལམ་གྱིས་འཚོ་དང་ལམ་སུན་འབྱིན།།ཞེས།དེའང་དགེ་སློང་དུ་བཤད་ཅིང་།དེ་དགེ་སློང་མ་ཡིན་ན། བསླབ་པ་བྱིན་པ་མི་འཐད་དོ།།ཞེ་ན། དེ་ནི་ཤ་ཚུགས་ཙམ་ལུས་པ་ལ་དགོངས་ལ། ལྟུང་བ་བྱུང་བའི་མོད་ལ་ཕམ་པ་མ་ཡིན་གྱི། འཆབ་སེམས་སྐྱེས་ནས་ཡིན་ཏེ། རྒྱུད་ཁྲེལ་མེད་པ་ཤས་་519

ཆེན་པོས་ཉམས་པའི་ཕྱིར་རོ། །དེས་ན་པས་ཕམ་པ་ནི། དགེ་སློང་མིན་ཟེར་རོ། །འདུལ་བར། དགེ་སློབ་མ་མི་ཚངས་སྤྱོད་བསྟེན་པར་ཁས་བླངས་པས་གཏོང་བར་བཤད་ཅིང་། སྐྱེས་པ་ཉི་ཤུ་མ་ལོན་པར་བསྙེན་རྫོགས་བྱས་ནས་ཉི་ཤུ་མ་ལོན་གོང་དུ་དེར་ཤེས་ན་གཏོང་ཡང་། མ་ངེས་པས་མངོན་པར་མ་བགྲངས་ཟེར། ཁ་ཅིག སྡོམ་པ་ཕྱི་མ་སྐྱེས་པ་ན། སྔ་མ་གཏོང་བར་འདོད་པ་དང་།ཁ་ཅིག གནས་གྱུར་ངོ་བོ་གཅིག་ཏུ་འདོད་པ་མི་འཐད་དེ།ཕྱི་མ་སྔ་མའི་གཏོང་རྒྱུར་མ་བཤད་ཅིང་།བྱང་སེམས་ཀྱིས་ཉན་ཐོས་སུ་སེམས་བསྐྱེད་ན།སོ་ཐར་གྱི་སྡོམ་པ་གཏོང་བར་འགྱུར་ཏེ།བྱང་སེམས་ཀྱི་སྡོམ་པ་གཏོང་བའི་ཕྱིར།སོ་ཐར་གྱི་སྡོམ་པའང་ཚེ་འཕོས་པས་མི་གཏོང་བས་སམ། བྱང་སེམས་ཀྱི་སྡོམ་པའང་ཚེ་འཕོས་པས་གཏོང་བར་འགྱུར་རོ། །དེས་ན་སྐྱེས་བུ་ལ་རྒྱན་དུ་མ་བཞིན་ཐ་དད་དུ་གནས་སོ། །བྱང་སེམས་ཀྱི་སྡོམ་པ་ནི། ཉན་རང་དུ་སེམས་བསྐྱེད་པ་ལྟ་བུ་ལེན་སེམས་དང་མི་འདྲ་བའི་སེམས་སྐྱེས་པ་དང་། ཕུལ་བ་དང་། རྩ་ལྟུང་བྱུང་བའོ། །བསམ་གཏན་གཏོགས་པའི་དགེ་བ་ནི། །ས་འཕོས་ཉམས་པ་དག་གིས་གཏོང་། །དེ་བཞིན་གཟུགས་མེད་གཏོགས་འཕགས་པ། །འབྲས་བུ་ཐོབ་སྦྱངས་ཉམས་པ་ལས། །ཞེས་བསམ་གཏན་གྱི་སར་གཏོགས་པའི་གཟུགས་ཅན་ཡིན་མིན་གྱི་དགེ་བ་ཐམས་ཅད་ས་འཕོས་པ་གོང་འོག་ཏུ་སྐྱེས་པ་དང་། སྙོམས་འཇུག་ཉམས་པས་གཏོང་ལ། རིས་མཐུན་ཉམས་པས་ཅུང་ཟད་གཏོང་སྟེ། ཉེར་བསྡོགས་ལ་བརྟེན་ནས་སྦྱོར་ལམ་བཟོད་པའི་བར་བསྐྱེད་ནས་ཤི་ནས་འདོད་ཁམས་སུ་སྐྱེ་བ་ལས་འཕོ་བ་མེད་ཀྱང་གཏོང་སྟེ།འཕགས་་པས་དེ་དག་ས་བོར་བས། །འཕགས་མིན་དེ་དག་འཆི་འཕོ་བས། །ཞེས་སོ། །གཟུགས་མེད་ཀྱི་དགེ་བའི་གཏོང་རྒྱུ་དེ་དང་རིགས་འདྲ་ལ། ཟག་520

མེད་ནི།འབྲས་བུ་ཐོབ་པས་ལམ་སྔ་མ་དང་།དབང་པོ་སྦྱ་ངས་པས་རྟུལ་པོ་ཡི་དང་། ཉམས་པས་འབྲས་བུ་གོང་མའམ་ཁྱད་པར་ཅན་གཏོང་ངོ་། །ཁ་ཅིག་འདི་དང་བསམ་གཏན་གཉིས་ཏིང་ངེ་འཛིན་ལས་ལངས་པས་གཏོང་ཟེར་བ་མི་འཐད་དོ། །སྡོམ་མིན་སྡོམ་པ་ཐོབ་པ་དང་། །ཤི་དང་མཚན་གཉིས་བྱུང་བ་ལས། །ཞེས་སོ་ཐར་རམ། རྒྱུ་རྐྱེན་གྱི་སྟོབས་ཀྱིས་བསམ་གཏན་གྱི་སྡོམ་པ་ཐོབ་ན། སྡོམ་མིན་གཏོང་སྟེ། གཉེན་པོ་སྟོབས་དང་ལྡན་པའི་ཕྱིར། ཟག་མེད་ཀྱི་སྡོམ་པ་འདིའི་གཏོང་རྒྱུ་ཡིན་ཟེར་བ་མི་འཐད་དེ། དེའི་གོང་དུ་བསམ་གཏན་གྱི་སྡོམ་པས་བཏང་ཟིན་པའི་ཕྱིར་རོ།།ཤི་བ་དང་མ་ནིང་དུ་གྱུར་ན།ལུས་བོར་ཞིང་རྟེན་ཉམས་པས་གཏོང་ངོ་། །ལས་དེ་བསམ་པ་ཐག་པས་བོར་ཡང་སྡོམ་པ་མ་ཐོབ་ན། མི་གཏོང་ཟེར་ལ། བསྡུ་བར་གཏོང་བར་ཡང་གསལ་ལོ། །སྡོམ་མིན་ཅན་གྱིས་བསྙེན་གནས་ཀྱི་སྡོམ་པ་བླངས་པའི་འོག་ཏུ་སྡོམ་མིན་ཅན་དུ་འགྱུར་རམ།མི་འགྱུར་ཞེ་ན།ཁ་ཅིག གཏན་དུ་གཏོང་བ་མེད་པས་འགྱུར་ཏེ།ཐོ་ལུམ་འབར་ཡང་སྔོན་པོར་འགྱུར་བ་བཞིན་ཟེར་ལ། ཁ་ཅིག སྦྱོར་བ་མ་བྱས་པར་མི་འགྱུར་ཟེར་རོ། །བར་མ་ཤུགས་བླངས་བྱ་བ་དང་། །དོན་ཚེ་རྩ་བ་ཆད་པ་ལས། །འདོད་གཏོགས་དགེ་བ་གཟུགས་མིན་ནི། །རྩ་ཆད་གོང་དུ་སྐྱེས་པ་ལས། །ཉོན་མོངས་པ་ཅན་གཟུགས་མིན་ནི། །གཉེན་པོ་སྐྱེས་པས་རྣམ་ཉམས་འགྱུར། །ཞེས་པས། བར་མ་རིག་བྱེད་མིན་པ་ནི། མདའི་འགྲོས་ལྟར་དད་ཉོན་གྱི་ཤུགས་ཆད་པ་དང་། བླངས་པ་བཏང་བ་དང་།ཇི་ལྟར་བླངས་པ་བཞིན་མ་བྱས་པའི་བྱ་བ་ཆད་པ་དང་། མཆོད་རྟེན་དང་རྡོས་ལ་སོགས་པའི་དོན་ཞིག་ཅིང་ཆད་པ་དང་།ཚེ་ཆད་པས་གཏོང་ལ།དགེ་བ་ནི།དགེ་རྩ་གཅོད་པར་རྩོམ་པས་ཀྱང་གཏོང་ངོ་། །འདོད་པའི་དགེ་བ་གཟུགས་ཅན་མ་ཡིན་པ་521་

ནི། དབེ་རྩ་ཆད་པ་དང་ཁམས་གོང་དུ་སྐྱེས་པས་གཏོང་ལ་། ས་འཕོས་ཀྱང་ཡིད་མི་བདེ་དགེ་བ་ལྟ་བུ་ཅུང་ཟད་གཏོང་ཟེར་རོ། །ཁམས་གསུམ་གྱི་ཉོན་མོངས་ནི། རང་རང་གི་གཉེན་པོ་སྐྱེས་པས་གཏོང་ངོ་། །གཏོང་ཐོབ་འདི་དག་ཕལ་ཆེར་ཉན་ཐོས་དང་སྒོ་བསྟུ།ན་པའོ། །བརྒྱད་པ་ནི། དགེ་བས་དེ་དག་ཏུ་བདེ་བ་མྱོང་བས་སོ།།མི་དགེ་བས་ངན་སོང་དུ་སྡུག་བསྔལ་མྱོང་བས་སོ།།གོང་མ་བསམ་གཏན་བཞི་པ་ཡན་ཆད་ཀྱི་དགེ་བས་བཏང་སྙོམས་འཕེན་ཏེ། དེ་ཡན་ཆད་དུ་བདེ་སྡུག་མེད་པའི་ཕྱིར་རོ། །ཁ་ཅིག ཆངས་ཆེན་ལའང་བདེ་སྡུག་མེད་པས་དེའི་རྒྱུའང་དེ་ཡིན་ཟེར་རོ། །དེའང་གཙོ་ཆེ་བ་དང་འཇུག་ཤེས་ཀྱི་ཚོར་བའི་དབང་དུ་བྱས་ཀྱི། ཀུན་གཞིའི་བཏང་སྙོམས་ནི། ཐམས་ཅད་ཀྱིས་འཕེན་ནོ། །དགུ་པ་ནི། ལས་གང་ཚེ་དེ་ལ་ལས་བྱས་པས་མཐོང་བའི་ཆོས་ཏེ། ཚེ་དེ་ལ་རྣམ་སྨིན་མྱོང་བར་འགྱུར་བ་སྟེ། འདི་ལྟར། སེམས་ཅན་ཚད་མེད་ལ་མཆོག་ཏུ་ཕན་པའི་ལྷག་བསམ་ཅན་བྱམས་སོགས་དང་། སེམས་ཅན་ཆད་མེད་ཀྱི་ཉོན་མོངས་སྐྱེ་བའི་རྗེས་སུ་སྲུང་བའི་ལྷག་བསམ་ཅན་ཉོན་སོགས་་་་དང་། མྱང་འདས་བཞིན་རབ་ཏུ་ཞི་བས་འགྲོག་སོགས་དང་། མི་དགེ་བ་ཀུན་མི་བྱེད་པའི་སྡོམ་པ་ཐོབ་པས་སམ། མཐོང་སྤང་གི་གནས་གྱུར་གསར་པ་ཐོབ་པས་རྒྱུན་ཞུགས་སོགས་དང་། སྒོམ་སྤང་ཐམས་ཅད་སྤངས་པའི་གནས་གྱུར་གསར་པ་ཐོབ་པས་དགྲ་བཅོམ་སོགས་ཏེ། དེ་དག་ལས་ལངས་མ་ཐག་པ་ལ་ཕན་གནོད་བྱས་པའི་འབྲས་བུ་ཚེ་འདིར་འབྱུང་ངོ་། །སྒོམ་ལམ་ལ་གནས་པ་གཞན་ནི། འབྲས་བུ་མ་རྫོགས་ཤིང་གནས་གྱུར་གསར་པ་མིན་པས་ཞིང་མཆོག་མིན་ནོ།།སངས་རྒྱས་དང་།སོགས་ཀྱི་སྒྲས་བསྡུས་པ་བྱང་སེམས་སོགས་དགེ་འདུན་མང་པོ་ལ་ཕན་གནོད་བྱས་ནའང་ཚེ་འདི་ལ་མྱོང་སྟེ། སྔོན་སངས་52་2

རྒྱས་མ་ཕམ་པའི་བསྟན་པ་ལ། སྟོན་པ་འདི་དགེ་སློང་སྡེ་སྣོད་གསུམ་པར་གྱུར་ནས་དགེ་འདུན་གྱི་རྩོད་པ་སྦར་བས་མདོ་སྡེ་འཛིན་པ་ཞིག་གིས་བསྐྲད་ནས་ཞི་བར་བྱས་པ་དང་། ཁྲོས་ཏེ་བུད་མེད་ཀྱིས་བུད་མེད་ཀྱི་རྩོད་པ་ཞི་བར་བྱས་སོ།།ཞེས་བརྗོད་པས།དེ་མ་ཐག་ཏུ་བུད་མེད་དུ་གྱུར་ཅིང་སྐྱེ་བ་ལྔ་བརྒྱར་བུད་མེད་དུ་སྐྱེས་པ་དང་། ཞིང་ས་དབུལ་པོས་སྟོན་པ་ལ་མཆོད་པས་ཞིང་གསེར་དུ་སྐྱེས་པ་ལྟ་བུ་སྟེ།དེ་དག་ཞིང་རྒྱ་ཆེ་བས་སོ།།བསམ་པ་རྒྱ་ཆེ་བ་ཤིན་ཏུ་དྲག་པོས་དགེ་མི་དགེ་སྤྱད་ནའང་སྟེ། རྒྱལ་པོ་ཀ་ནི་མའི་ཉུག་རུམ་པས་གླང་འབྲས་བུ་འབྱིན་པ་ལ་མ་བཟོད་དེ་ཐར་པར་བྱས་པས་དེ་མ་ཐག་མཚན་སྐྱེས་པ་དང་། འོད་སྲུང་གི་དགེ་ཚུལ་གྱིས་ཀླུ་ལ་ངན་སེམས་དྲག་པོ་སྐྱེས་མ་ཐག་ལག་པ་ནས་ཆུ་འཛག་པ་བཞིན་ནོ། །རྒྱུད་དག་པ་སྔོན་སྔར་གྱི་ཞིང་དྲུག་ལ་བསོད་ནམས་གསོག་པའི་གེགས་མ་བྱས་ནའང་ཚེ་འདི་ལ་མྱོང་ཞེས་བསྡུ་བར་རོ། །ས་དེའི་འདོད་ཆགས་གཏན་བྲལ་ཕྱིར། །རྣམ་སྨིན་ངེས་པ་གང་ཡིན་པའོ།།ཞེས་སྨིན་པར་ངེས་ལ་གནས་སྐ་བས་གང་དུའང་མ་ངེས་པའི་ལས་ནི།ས་དེ་ལས་འདོད་ཆགས་དང་གཏན་བྲལ་ན། མཐོང་བའི་ཆོས་ལ་མྱོང་ལ།གཞན་དུ་མྱོང་ངེས་ཡོད་ན།འདོད་ཆགས་དང་གཏན་མི་འབྲལ།མ་ངེས་པ་ནི།མི་མྱོང་ཟེར་རོ། །ལས་གང་ཚེ་ཕྱི་མ་ཉིད་ལ་རྣམ་སྨིན་མྱོང་བའི་མགོ་རྩོམ་པ་སྟེ།འདི་ལྟ་སྟེ།མཚམས་མེད་ལྔ་ནི།གླིང་གསུམ་གྱི་མི་ཕོ་མོས་རང་གི་ལུས་སྐྱེད་བྱེད་ཀྱི་ཕ་མ་མིའི་འགྲོ་བ་པ་ཡིན་པ། གསོད་སེམས་ཀྱིས་རང་ངམ་བསྐོས་པས་མ་ནོར་བར་བསད་ན་མཆམས་མེད་དེ། ཕ་མ་མཚན་གྱུར་ནས་ཕོ་མོར་སོང་བ་བསད་ན་ཡང་འགྱུར་ལ། གཞན་གྱི་ཟླ་མཚན་གཞན་གྱི་མངལ་དུ་བླུགས་པ་ལ་སྐྱེས་ན། ཟླ་མཚན་གྱི་བདག་མོ་ལ་འགྱུར་གྱི། གཉིས་པའང་བྱ་བ་523

ཞུ་བར་བྱ་བ་ཙམ་ཡིན་ནོ། །གཞན་ལ་སྦྱོར་བ་བྱས་པས་ཕ་མ་ཤིའང་དེར་མི་འགྱུར་ཏེ།ཁྲི་འོག་གི་མ་དང་།ཁྲུས་མཚན་གྱི་བུས་སྦྲང་བུ་ལ་བརྒྱབ་པས་ཕ་ཤི་བ་བཞིན་ནོ། །དགྲ་བཅོམ་མིན་པའི་འདུ་ཤེས་ཀྱིས་དགྲ་བཅོམ་བསད་ཀྱང་མི་འགྱུར་ཏེ། འདི་བསད་དོ། །ཞེས་རྟེན་ངེས་པར་བཟུང་བའི་ཕྱིར། ཕ་དགྲ་བཅོམ་བསད་ན། དགྲ་བཅོམ་བསད་པའི་མཚམས་མེད་གཅིག་ཡིན་ལ། སྐྲ་ཅན་ཁྱོད་ཀྱིས་མཚམས་མེད་པ་གཉིས་བྱས་ཏེ་ཞེས་པ་ནི། རྒྱུ་གཉིས་དང་སྒོ་གཉིས་ཀྱིས་བྱས་སོ། །ཞེས་སྤྱོས་ཀྱི། གཅིག་ལས་མེད་ཟེར་ལ། ཁ་ཅིག དེ་ལ་ཕ་བསད་ཀྱི་མཚམས་མེད་ཀྱི་ལས་མེད་ཀྱང་འགྱོད་པ་བསྐྱེད་པའི་ཕྱིར་ཡིན་་་་་ཟེར་ལ། གསོད་པའི་སྦྱོར་བ་བྱས་རྗེས་དགྲ་བཅོམ་པར་གྱུར་ནས་ཤིའང་མཚམས་མེད་དུ་མི་འགྱུར་རོ། །སངས་རྒྱས་གསད་སྙམ་ནས་ཁྲག་ཕྱུང་ན།མཆམས་མེད་དུ་འགྱུར་གྱི། བརྡེག་སྙ་མ་ནས་ཁྲག་ཕྱུང་ན་མི་འགྱུར་རོ། །དགེ་འདུན་གྱི་དབྱེན་ལ། ལས་དང་། འཁོར་ལོའི་དབྱེན་གཉིས་ལས། ཕྱི་མ་ནི། ཁྱིམ་པ་དང་།དགེ་སློང་མ་དང་།སྲེད་པ་སྤྱད་པས་མ་ཡིན་གྱི།དགེ་སློང་།ལྟ་བ་སྤྱོད་པ། ཆུལ་ལྡན་གྱིས་འབྱེད་ཀྱི། ཚུལ་འཆལ་ཚིག་མི་བཙན་པའི་ཕྱིར་རོ། །སྟོན་པའི་མངོན་སུམ་དུ་བཟོད་པར་དཀའ་ཞིང་བཀའ་བཙན་པས་འབྱེད་མི་ནུས་ཀྱི། གནས་གཞན་དུའོ། །གང་འབྱེད་ན། འཕགས་པ་ཆོས་མངོན་སུམ་དུ་གྱུར་པ་དབྱེ་མི་ནུས་ཀྱི། བྱིས་པ་སོ་སྐྱེའི་དགེ་སློང་ངོ་། །ཇི་ལྟར་ན། དབྱེ་འདོད་ཀྱི་གསོལ་བ་དང་ཚུལ་ཤིང་གིས་འབྱེད་ལ། སངས་རྒྱས་ལས་གཞན་ལ་སྟོན་པ་དང་། དེས་བསྟན་པའི་ལམ་ལས་གཞན་པའི་ལམ་ལ་བཟོད་པ་ན་བྱེ་བ་ཡིན་ལ། དེ་ཞག་གཅིག་ཏུ་མི་གནས་པར་འདུམ་སྟེ། དེ་ལམ་དུ་འཇུག་པའི་གེགས་ཡིན་ཞིང་ཆོས་ཀྱི་འཁོར་ལོ་ལས་ཕྱེ་བའི་ཕྱིར་འཁོར་ལོའི་དབྱེན་ཏེ། གླིང་524

གཞན་ན་མེད་ཅིང་། དགེ་སློང་དགུར་མ་ཚང་ནའང་མེད་དེ། འབྱེད་པ་པོས་ཕྱོགས་གཉིས་སུ་དབྱེ་བྱ་མེད་པའི་ཕྱིར་རོ། །དུས། ཆོས་ཀྱི་འཁོར་ལོ་བསྐོར་མ་ཐག་དང་ཐ་མ་མྱ་ངན་ལས་འདའ་ཁར་དགེ་འདུན་ཤ་གཅིག་ཅིང་། བསྟ་ན་པ་ལ་ལྟ་ཚུལ་གྱི་སྐྱོན་མ་བྱུང་གི་བར་དུ་དང་། ཤེས་རབ་ཅན་དང་རྫུ་འཕྲུལ་ཅན་གྱི་མཆོག་ཟུང་གཅིག་བྱུང་གི་བར་དུ་མི་གནས་པར་སྡུམ་མཁན་མེད་་་་པས་དང་། སྟོན་པ་འདས་ནས་འགྲན་ཟླ་མེད་པས་དང་། མཚམས་མ་བཅད་པར་མཚམས་ནང་གཅིག་ཏུ་ཕྱོགས་གཉིས་སུ་དབྱེ་བ་མེད་པའི་ཕྱིར་ཏེ། དེ་ལྟར་དུས་དྲུག་ཏུ་དབྱེན་དེ་མི་འབྱུང་ངོ་། །ལས་དབྱེ་ན་ནི། མཚམས་ནང་གཅིག་ཏུ་མི་མཐུན་པས་ལས་ཐ་དད་དུ་བྱེད་ན། འགྱུར་ཞིང་། བསྟན་པ་གནས་ཚད་དུ་སྲིད་ལ། དགེ་སློང་བརྒྱད་ཀྱིས་ཀྱང་འགྱུར་རོ། །འདི་མཚམས་མེད་མིན་ནོ།།དབྱེན་ནི།ལྡན་མིན་འདུ་བྱེད་ཡིན་པས་དགེ་འདུན་ལ་ལྡན་ནོ།།དེའི་ཁ་ན་མ་ཐོ་བ་འབྱེད་པ་པོ་ལ་ལྡན་ཟེར་རོ། །འཁོར་ལོའི་དབྱེན་གྱིས་བསྐལ་པར་མནར་མེད་པར་ངེས་ཀྱི། གཞན་གྱིས་དམྱལ་བར་ངེས་ཀྱང་མནར་མེད་དུ་མ་ངེས་ལ། མཚམས་མེད་དུ་མ་བྱས་པ་ཡིན་ན། དེའི་འབྲས་བུ་གཅིག་ཅར་སྨིན་ཏེ། ལུས་ཤིན་ཏུ་ཆེ་ཞིང་གཞོན་ཤ་ཅན་ཚོར་བ་ལྔ་འགྱུར་སོགས་སུ་མྱོང་ངོ་། །ཟ་མ་སོགས་ལ་མེད་དེ། སྡོམ་པ་མེད་པའི་རྒྱུ་མཚན་དང་འདྲ་ཞིང་། དེ་དང་ངན་སོང་ལ་ངོ་ཚ་ཁྲེལ་ཡོད་ཆུང་བའི་ཕྱིར། ཕ་མས་ཀྱང་ལུས་ཚང་བར་མ་བསྐྱེད་པས་ཕན་ཆུང་བས་སོ། །ཁ་ཅིག ངན་སོང་བློ་གསལ་བ་ལ་ཡོད་དེ། རྟ་ཅང་ཤེས་མགོ་བཏུམས་ནས་ཁོ་རང་གི་མ་ལ་བཏང་བས་ཕྱིས་ཤེས། ཤེས་ནས་རང་གི་མཆན་མ་བཅད་པ་ལྟ་བུའོ། །ཞེས་ཟེར་རོ པ་མ་མི་མ་ཡིན་ནའང་མི་འགྱུར་ཏེ། མི་དང་འདྲ་བར་ཕན་མི་འདོགས་ཤིང་དེའང་525

དེ་ལ་ངོ་ཚ་ཆུང་བས་སོ།།མཚམས་མེད་གླིང་གསུམ་དག་ན་ཡོད།།ཟ་མ་སོགས་ལ་མི་འདོད་དོ། །ཕན་དང་ངོ་ཚ་ཆུང་བའི་ཕྱིར། །ལྷག་མ་འགྲོ་བ་ལྔ་དག་ན། །དགེ་འདུན་དབྱེན་ནི་མི་འཕྲོད་པའི། །རང་བཞིན་ལྡན་པ་མ་ཡིན་ཆོས། །ཉོན་མོངས་ཅན་མིན་ལུང་བསྟན་མིན། །དེ་དང་དབེ་འདུན་ཡང་དག་ལྡན། །དེ་ཡི་ཁ་ན་མ་ཐོ་རྫུན། །དེ་དང་འབྱེད་པ་པོ་དག་ལྡན། །བསྐ་ལ་པ་མནར་མེད་པར་སྨིན་འགྱུར། །ལྷག་པས་གནོད་པ་ལྷག་པར་འགྱུར། །དགེ་སློང་ལྟ་སྤྱོད་ཚུལ་ལྡན་པས། །འབྱེད་དོ་གཞན་དུའོ་བྱིས་པ་རྣམས། །སྟོན་དང་ལམ་གཞན་ལ་བཟོད་པ། །བྱེ་བའོ་དེ་ནི་མི་གནས་སོ། །དེ་ནི་འཁོར་ལོའི་དབྱེན་དུ་འདོད། །འཛམ་བུའི་གླིང་ནའོ་དགུ་སོགས་ཀྱིས། །ལས་ཀྱི་དབྱེན་ནི་གླིང་གསུམ་ན། །དེ་ནི་བརྒྱད་དག་ཡན་ཆད་ཀྱིས། །དང་པོ་མཐའ་སྐྱོན་ཟུང་གཅིག་གི །སྔ་རོལ་ཐུབ་པ་ནོངས་པ་དང་། །མཚམས་མ་བཅད་པ་དག་ཏུ་ཡང་། །འཁོར་ལོའི་དབྱེན་ནི་མི་འབྱུང་ངོ་། །ཕན་འདོགས་པ་དང་ཡོ།ན་ཏན་ཞིང་། །སྤངས་དང་མེད་པར་བྱས་ཕྱིར་རོ། །མཚན་ནི་གཞན་དུ་གྱུར་ཀྱང་འགྱུར། །གང་གི་ཟླ་མཚན་ལས་བྱུང་མ།།སངས་རྒྱས་བརྡེག་པར་སེམས་ལ་མིན།།བསྣུན་འོག་དགྲ་བཅོམ་པ་ལ་མིན། །མཚམས་མེད་སྦྱོར་བ་བྱས་པ་ལ། །འདོད་ཆགས་བྲལ་འབྲས་མི་སྲིད་དོ། །དགེ་འདུན་དབྱེ་ཕྱིར་རྫུན་སྨྲ་བ། །ཁ་ན་མ་ཐོ་རབ་ཆེར་འདོད།།ཅེས་དེའི་སྦྱོར་བ་བྱས་ན།དེ་མ་ལྡོས།་པར་ཆགས་བྲལ་ཐོབ་མི་སྲིད་ལ།ལྔའི་ནང་ནས་དབྱེན་ལྕི་སྟེ། ཆོས་སྐུ་་ལ་བསྣུན་ཅིང་འཇིག་རྟེན་གྱི་མཐོ་རིས་དང་ཐར་པ་ལ་བར་ཆོད་པས་སོ།།གཞན་རྣམས་ཕ་གསོད་ཡང་ལ།ཕྱི་མ་ཕྱི་མ།་ལྕིའོ།།ཁ་ཅིག ཆོས་སྤོང་མཚམས་མེད་དུ་འདོད་ལ།ཡུམ་དུ་མཚམས་མེད་ཀྱིས་དེའི་ཆ་ཙམ་ཡང་མི་བཟོད་པར་བཤད་དོ། །ཡང་ན། དགེ་བ་ཞིང་སོགས་ཀྱི་སྒོ་526

ནས་སྟོབས་ཆེ་བའམ། མི་དགེ་བ་མཚམས་མེད་ལྔ་དང་ཉེ་བ་ལྔ་སྟེ། མ་བསད་དང་ཉེ་བ། མ་དགྲ་བཅོམ་མ་ལ་གཡེམ་པ་དང་། སར། དེ་གཉིས་ཀུར་རེ་རེ་ལའང་བཤད། ཕ་དང་ཉེ་བ། བྱང་ཆུབ་སེམས་དཔའ་གྲངས་མེད་གསུམ་རྫོགས་ཏེ་ད་བསྐལ་པ་བརྒྱ་ནས་འཚང་རྒྱ་བ།བདེ་འགྲོ་རིས་མཐོན་པོ།དབང་པོ་ཚང་བའི་སྐྱེས་པ། ཚེ་རབས་དྲན་པ་ཁོ་ནར་སྐྱེས་ཏེ། དེ་ནས་མི་ལྡོག་པས་ངེས་པར་གནས་པ་ཡིན་ལ།དེ་བསད་པ་དང་།དགྲ་བཅོམ་དང་ཉེ་བ།སློབ་པ་བསད་པ་དང་། དབྱེན་དང་ཉེ་བ། དགེ་འདུན་གྱི་ཞལ་དུ་འདུ་བའི་སྒོ་འཕྲོག་པ་དང་། ཁྲག་འབྱིན་པ་དང་ཉེ་བ། མཆོད་རྟེན་བཤིག་པ་སྟེ། ཁ་ཅིག འདི་མཚམས་མེད་དུ་འདོད་དོ། །མ་དགྲ་བཅོམ་པ་སུན་འབྱིན་དང་། །བྱང་ཆུབ་སེམས་པ་ངེས་གནས་དང་།།སློབ་པ་གསོད་དང་དགེ་འདུན་གྱི། །འདུ་བའི་སྒོ་ནི་འཕྲོག་པ་དང་།།མཚམས་མེད་པ་དང་ཆ་འདྲ་སྟེ།།ལྔ་པ་མཆོད་རྟེན་འཇིག་པའོ། །གང་ནས་བྱང་ཆུབ་སེམས་དཔའ་ཡིན། །གང་ནས་མཚན་གྱི་ལས་བྱེད་པ།།བདེ་འགྲོ་རིགས་མཐོ་སྐྱེས་དབང་ཆང་།།ཕོར་གྱུར་ཚེ་རབས་དྲན་མི་ལྡོག།ཅེས་སོ། །ཁ་ཅིག འདི་ལྔ་སྐྱེས་ནས་མྱོང་འགྱུར་དུ་མ་ངེས་པར་འདོད་དོ། །སྐྱེ་བའི་ལན་གྲངས་གཞན་གཉིས་པ་ཕན་ཆད་ལ་མྱོང་འགྱུར་ནི། གང་ཚེ་ཕྱི་མ་དེ་ཕན་ཆད་དུ་སྨིན་འགྱུར་རོ། །ལས་གསུམ་པོ་དེ་མགོ་རྩོམ་པའི་དབང་གིས་བཞག་གི དེ་ཙམ་གྱིས་རྫོགས་ན།ལས་ཆེ་བ་འབྲས་བུ་ཆུང་བར་འགྱུར།དེས་ན་ཀྱི་ཧུད་སེམས་ཀྱི་རྟོགས་བརྗོད་དུ་རང་རྒྱལ་ལྔ་བརྒྱ་བསད་པའི་མཚམས་མེད་ཀྱིས་དམྱལ་བར་ཡང་ཡང་སྐྱེས་པར་བཤད་པ་དང་མཐུན་ནོ།།བསྡུ་བར།འདི་གསུམ་རེ་རེ་བ་ཡང་ཡོད། གསུམ་གར་འགྱུར་བ་ཡོད་པར་སྐུད་ཆུ་ཚྭའི་དཔེས་བསྟན་ནོ།།ཁ་ཅིག ལྕམ་པ་དང་ནས་ཀྱི་དཔེས་དེ་ཙམ་ལ་རྫོགས་པར་527

འདོད་དོ། །བཅུ་པ་ནི། མི་དགེ་བ་ནི། ཉོན་མོངས་ཅན་ཡིན་པས་ནག་ལ། རྣམ་སྨིན་མི་འདོད་པ་འབྱིན་པས་ནག་པའོ།།དེ་ལས་ལྡོག་པ་ནི།དཀར་སོགས་ཏེ།ཁམས་གསུམ་པས་ཟག་མེད་སེལ་ལོ། །ལས་དཀར་ནག་འདྲེས་ལ། རྣམ་སྨིན་དཀར་ནག་སྟེ། བདེ་སྡུག་འདྲེས་པར་གྱུར་པ་ནི། འདོད་ལྡན་གྱི་བསམ་སྦྱོར་འདྲེན་མ་སྟེ། གཞན་བསླུ་ཕྱིར་སྦྱིན་པ་དང་། རབ་བྱུང་སོགས་བསམ་སོགས་དང་། བུ་སློབ་ལ་ཕན་འདོད་ཀྱི་སྙིང་བརྩེ་བས་ལུས་ངག་གི་མཐོ་འཆམ་སོགས་སྦྱོར་སོགས་སོ། །ཉོན་མོངས་སྤོང་བའི་གཉེན་པོ་སྦྱོར་སོགས་ཟག་མེད་ཀྱི་ལས་ནི། ཉོན་མོངས་ཀྱི་དྲི་མ་མེད་པས་མི་ནག གཅིག་ཏུ་རྣམ་པར་བྱང་བས་དཀར། འཁོར་བ་དང་མི་མཐུན་པས་རྣམ་སོགས་སྔར་གྱི་ཟག་བཅས་ཀྱི་ལས་གསུམ་གྱི་བག་ཆགས་འཇོམས་པས་ལས་ཟད་པར་འགྱུར་བའོ། །ཟག་མེད་ལམ་གྱི་བར་གཅོད་དང་། རྒྱུ་དང་། ངོ་བོའི་དབང་དུ་བྱས་ནས་ཡོན་པོ།ཉེས་པ། རྙོག་པ། གཙང་བ། ཐུབ་པ་ལྔའི་དང་པོ། དྲང་པོ་འཕགས་ལམ་བརྒྱད་ལ་སྒྲིབ་པའམ་དབུ་མའི་ལམ་གྱི་བར་ཆད་མཐར་ལྟ། གཉིས་པ་ལས་དེས་སུན་ཕྱུང་བའི་སེམས་རྒྱུད་ལ་དེ་འདྲ་བའི་ལས་སམ། རྣམ་བྱང་ལ་ཞེ་སྡང་བའི་སྐུར་འདེབས། གསུམ་པ་བསྟན་པ་ལ་མ་དད་པའི་རྙོག་པ་ཅན་ལྟ་ངན་ལ་བརྟེན་པའི་ལས་སམ། དེ་ཁོ་ནའི་ལྟ་བའི་བར་གཅོད་འཇིག་ལྟའོ། །རྒྱུ་ནི། ཚུལ་ཁྲིམས་དག་པ་དང་། ལྟ་བ་དྲང་པོས་ཟིན་པའི་འ་ས། དེ་གཉིས་ཀྱི་དྲི་མ་སྤངས་པའོ། །ལྔ་པ་ངོ་བོ་ནི། སློབ་མི་སློབ་ཀྱི་སྒོ་གསུམ་ཟག་མེད་ཀྱི་ལས་ཏེ། དེ་ཐུབ་པའི་ལས་ཡིན་པས་སོ། །ཞེས་འགྲེལ་པར་འབྱུང་ལ། ཡོན་སྐྱོན་སྙིགས་མར་གསུངས་པ་ནི། །གཡོ་དང་ཞེ་སྡང་འདོད་ཆགས་སྐྱེས། །ལེགས་སྤྱད་གསུམ་པོ་ཐམས་ཅད་ནི། །གཙང་བྱེད་རྣམ་པ་གསུམ་ཡིན་ནོ། །མི་སློབ་ལུས་ངག་ལས་528

ཡིད་ཉིད། །ཐུབ་པའི་གསུམ་པོ་གོ་རིམ་བཞིན། །ཞེས་པ་དང་ལ་ལ་མི་མཐུན་པར་སྣང་ངོ་།།བཅུ་གཅིག་པ་ལ།སྦྱིན་པའི་རང་བཞིན་དང་།སྦྱིན་བྱེད་དང་།སྦྱིན་བྱ་ཕུན་ཚོགས་གསུམ་གྱི་དང་པོ་ནི།གཞི་ནི།ཡོ་བྱད་ལ་མ་ཆགས།བཏང་ཡུལ་ལ་ཞེ་སྡང་མེད། ལས་འབྲས་ལ་རྨོངས་པའི་གཏི་མུག་མེད་པའོ། །ཀུན་སློང་མ་ཆགས་སོགས་དང་མཚུངས་ལྡན་གྱི་གཏོང་བའི་སེམས་པའོ། །དངོས་པོ་ཆོས་དང་ཡོ་བྱད་སོགས་སོ། །ངོ་བོ་ལུས་ངག་གི་ལས་ཀྱིས་སྦྱིན་པར་བྱེད་པའོ།།གཉིས་པ་ལ།གསུམ་དང་།དྲུག་གི་སྒོ་ནས་ཕུན་ཚོགས་གཉིས་ཀྱི་དང་པོ་ནི།ཕྱིར་ཞིང་སྟེ།ཡང་ཡང་དུ་སྦྱིན་པས་དེའི་ངང་ཅན་དུ་འགྱུར་བ་དང་།དགེ་སྦྱོང་དང་བྲམ་ཟེ་དང་སློང་བ་རྣམས་ལ་ཉེ་རིང་གི་ཕྱོགས་སོགས་དང་།བཟའ་བཏུང་གོས་སོགས་སློང་བ་པོས་ཅི་འདོད་པ་སོགས་སོ། །གཉིས་པ་ནི།མདོར།ལྷག་པར་གཏོང་བ་དང་།ལག་བརྐྱང་བ་དང་།གཏོང་བ་ལ་དགའ་བ་དང་།མཆོད་སྦྱིན་བྱེད་པའི་ངང་ཅན་དང་།གཏོང་བ་ཕུན་ཚོགས་དང་།སྦྱིན་པ་ལེགས་པར་འགྱེད་པ་ལ་དགའ་བ་ཞེས་པའི་དོན་རིམ་པ་ལྟར། སྲིད་པ་དང་།ལོངས་སྤྱོད་ཀྱི་ཆེད་དུ་མི་བསྡོ་བས་དེ་ལ་སེམས་མི་གནས་པར་ཏེ།ལན་དང་རྣམ་སྨིན་ལ་རེ་ན། ཚོང་དང་བུན་བཏང་བ་བཞིན་སྦྱིན་པར་མི་འགྱུར་རོ། །ཡུལ་དང་དངོས་པོ་རྒྱ་ཆེར་རོ། །སྦྱོར་དངོས་ལ་རངས་ཤིང་། རྗེས་ལ་མི་འགྱོད་པས་དགའ་བས་སོ། །སྣོད་ཞིང་བཟང་ན་འབྲས་བུ་ཆེ་སྟེ། ཞིང་བཟང་ན་ནས་བཟང་བ་བཞིན། འདི་ཞིང་གི་སྒོ་ནས་ཡིན་ལ། ཕྱོགས་མི་འབྱེད་པ་བསམ་སྦྱོར་གྱི་སྒོ་ནས་སོ། །རང་གི་གཡོག་འཁོར་དང་གློ་བུར་དུ་འོངས་པའི་མགོན་པོ་ལ་ངན་ཆད་དུ་མི་གཅོད་པར་ལེགས་པར་སོགས་སོ།།གསུམ་པ་ནི།མདོར། ལྡང་བའི་བརྩོན་འགྲུས་ཀྱིས་ཐོབ་པ། ལག་དར་བའི་མཐུས་སྒྲུབ་པ།529

རྡུལ་དང་དྲི་མས་མ་ཕོག་པ། ཆོས་དང་མཐུན་པ་ཆོས་ཀྱིས་ཐོབ་པ་ཞེས་པའི་དོན་རིམ་བཞིན། བཅོལ་བ་ལ་བསྙོན་འདིངས་པ་ལྟ་བུ་གནོད་སོགས་དང་།གཞན་གྱིས་ཤ་ཐང་དུ་བསྒྲུབས་པ་ལས་འཕྲོག་སོགས་དང་། མཚོན་དུག་ཆང་སོགས་མིན་པ་རུང་བ་དང་། གཞལ་བ་ལ་གཡོ་འཇུག་པ་དང་། ལོག་འཚོ་སྤངས་པས་ཐོབ་པ་ཆོས་སོགས་སོ། །བཅུ་གཉིས་པ་ལ། ཚུལ་ཁྲིམས་ཀྱི་རང་བཞིན་དང་།མདོ་ལས་འབྱུང་བའི་དོན་བསྟན་པ་གཉིས་ཀྱི་དང་པོ་ནི།མདོར།ཚུལ་ཁྲིམས་ཀྱི་ཡན་ལག་དྲུག་འབྱུང་བས། ཇི་ལྟར་ཚུལ་ཁྲིམས་བླངས་ནས་མ་ཉམས་པར་ལྡན་ན། དང་པོར་རྐྱེན་ཚང་བས་བླངས། མ་ཉམས་པར་རྗེས་སུ་སྲུང་བའོ། །ཐར་པའི་ཕྱིར་སྡོམ་པས་སོ་ཐར་སྡོམ་པ་སྟེ། དེས་འཁོར་བ་ལས་ངེས་སོགས་སོ། །ཟས་གོས་འཕྲལ་གྱི་ཀུན་སྤྱོད་ཀྱི་ཆོ་ག་དམ་པས་མ་སྨད་པ་དང་། དསེ་སློང་གི་སྤྱོད་ཡུལ་མ་ཡིན་པའི་གནས། གསོད་པ་དང་། སྨད་འཚོང་དང་།ཆང་འཚོང་དང་།གདོལ་བའི་ཁྱིམ་དང་།རྒྱལ་པོའི་ཕོ་བྲང་སྟེ།ལྔ་སྤངས་པའི་སྤྱོད་ཡུལ། དམ་པས་མ་སྨད་སོགས་སོ། །སྟོན་པས་བཀག་པ་དང་། མ་བཀས་ཀྱང་ངོ་བོ་ཉིད་ཀྱིས་ཁ་ན་མ་ཐོ་བར་འགྱུར་བའི་བཅས་རང་བཞིན་་་སྤོང་བ་ལ་བསམ་པ་དྲག་པོས་ཤིན་ཏུ་སོགས་སོ། །བསླབ་གཞི་དགེ་སློང་གི་ཉིས་བརྒྱ་ལྔ་བཅུ་སོགས་རྫོགས་པ། གཅིག་ཀྱང་མ་ཉམས་པར་སློབ་པའོ།་ །གཉིས་པ་ལ།སྤོང་བྱེད་གཉེན་པོ།སྤང་བྱ་སྤངས་པ།ཐོབ་བྱ་ཐོབ་པ།གཞན་ལ་ཕན་པ། རང་ལ་མི་གནོད་པའི་དབང་དུ་བྱས་པ་སྟེ། ལྔའི་དང་པོ་ནི། རྒྱུ་སྟོན་པས་གསུངས་པ་བཞིན་བློ་སྔོན་དུ་བཏང་ནས་བསྒྲུབ་པས་ཤེས་བཞིན་སོགས་སོ། །ངོ་བོ་སྒོ་གསུམ་གྱིས་ལྟུང་བ་མི་བྱེད་པས་ཁྲིམས་ཆུད་མི་གསོན་པའོ། །འབྲས་བུ་དེ་དག་པས་འགྱོད་པ་མེད་ཅིང་། སོགས་ཀྱི་སྒྲས་སེམས་ལས་སུ་530

རུང་བ་སྟེ། བདེ་བར་མཉམ་པར་གཞག་པས་ཏིང་ངེ་འཛིན་ལ་གནས་ཤིང་དེས་འཚལ་ཚུལ་ཐག་བསྲིངས་པས་སོ།།གཉིས་པ་ནི།མ་འདྲེས་པས་གཅིག་ཏུ་དགེ་བའོ། །སྲིད་པ་དང་ལོངས་སྤྱོད་ཀྱི་ཕྱིར་བསྔོ་བའི་སྨན་སོགས་སོ། །བདག་བསྟོད་གཞན་ལ་བརྙས་ཐབས། ཁྱད་གསོད་མི་བྱེད་ཅིང་ཞེར་མི་འདེབས་པས་འགྲོགས་ན་བདེ་བའོ། །གཉིས་པ་ནི། འཕགས་ལམ་ལ་ཕན་པས་རྗེས་སུ་མཐུན་པ་ནི། དེས་འཕགས་ལམ་འདྲེན་པས་མྱང་འདས་སོགས་སོ། །རྗེས་སུ་འབྱོར་པ་རིགས་པ་དང་རྗེས་སུ་མཐུན་པ་ནི། རང་གི་དབེ་བ་མི་སྤྱོམ་པ་སྟེ།མི་སྒྲོག་མི་འཆབ་པར་མཐོལ་བའོ། །བཞི་པ་ནི། བསྟེན་ན་ཡོན་ཏན་འཕེལ་བས་ཉེ་བར་འགྲོ་བྱའི་འོས་ཡིན་པས་ཚངས་སོགས་སོ།།འཚམ་སྟེ།འོས་པ་ནི།མཁན་པོ་སོགས་བླ་མ་དང་།དེ་དང་ཡོན་ཏན་འདྲ་བ་ལ་ང་རྒྱལ་བཅག་སྟེ།ཅི་རིགས་སུ་བསྙེན་བཀུར་བྱེད་པའོ། །ཚུལ་མཐུན་ནི། རང་གི་ལྟ་བ་ལ་མཆོག་འཛིན་མེད་པར་བླ་མའི་གདམས་པ་སོགས་སོ།།ལྔ་པ་ནི།མེ་ལྔ་སོགས།དཀའ་ཐུབ་དང་སྐྲ་འབལ་བ་སོགས་བརྟུལ་ཞུགས་ངན་ངོན་སོགས་སོ། །ཁྱིམ་གྱི་ལོངས་སྤྱོད་དང་། ལས་ཀྱི་མཐའ་ནོར་ཚོལ་བ། ཞིང་ལས། ཚོང་ལས་སྤོང་སོགས་སོ། །དགེ་ཕྱོགས་ནུས་ཚད་བསྒྲུབས་པས་ཅུང་ཟད་སོགས་ཏེ། མ་བསྒྲུབས་སོ་སྙམ་པའི་ཡིད་བཅགས་མེད་དོ། །བཅུ་གསུམ་པ་ལ། མདོ་དྲང་བ་དང་། དེའི་དོན་བཤད་པ་གཉིས་ཀྱི་དང་པོ་ནི། བྲམ་ཟེའི་ཁྱེའུ་སེམས་ཅན་སོགས་ཏེ། ནོར་སོགས་བདག་གིར་བྱ་བའི་སྲེད་པའི་གཉེན་པོར་ལས་བདག་གིར་བྱ་བ་དར་རྒྱད་ལྷ་ལ་རེ་བའི་གཉེན་པོར་ལས་ཀྱི་བགོ་སྐལ་ལ་སྤྱོད་པ་དེ་དག་ལས་ཀྱི་སྐྱེ་གནས་ལས་བྱུང་བ་སོགས་སོ། །གཉིས་པ་ལ། འཁོར་བར་འཇུག་པ་དང་། ལྡོག་པའི་ལས་དང་། ལས་ཀྱི་འབྲས་བུ་གསུམ་གྱི་དང་པོ་ནི།531

རང་གིས་བྱས་སོགས་མྱོང་གི། གཞན་གྱིས་བྱས་པ་བདག་གིས་དང་། བདག་གིས་བྱས་པ་རྒྱལ་པོ་སོགས་ཀྱིས་མི་འཁྱེར་བས་རང་དབང་བའོ། །འོ་ན། ཤི་རྗེས་སུ་གཞན་གྱིས་དགེ་བ་བྱས་པ་གཞན་ལ་མི་ཕན་ནམ་ཞེ་ན། བྱེད་དུ་བཅུག་པ་དང་སྦྱིན་བདག་སོགས་ཡིན་ན། རང་གིས་བསགས་པའི་ཆ་ཡོད་ཅིང་དེ་ལྟ་མིན་ན། གཞན་ལ་རྣམ་སྨིན་གྱི་འབྲས་བུར་མི་འགྱུར་ཡང་འབྲས་བུ་འབྱིན་པའི་རྐྱེན་དུ་འགྱུར་བས་ཤིན་ཏུ་ཕན་ཏེ། ཤཱ་རིའི་བུའི་ཏིང་ངེ་འཛིན་གྱི་མཐུས་དམྱལ་བ་པ་རྣམས་བདེ་བ་དང་། རྫོགས་བྱེད་ཀྱི་མཆོད་རྟེན་ལ་སློབ་མ་རྣམས་ཀྱིས་མཆོད་པ་བྱས་པས་དེ་ལ་དུཿཁ་དྲག་ཏུ་སྐྱེས་པ་དེ། དེ་དག་ལ་བདེ་སྡུག་མྱོང་འགྱུར་གྱི་ལས། ལྷན་ཅིག་བྱེད་རྐྱེན་དེ་ལྟ་བུ་ལ་རག་ལས་པ་ཡོད་པ་དེ། རྐྱེན་དེས་མངོན་དུ་འབྱིན་པར་བྱེད་པས་རང་གིས་མྱོང་བ་དང་མི་འགལ་ཞེས་ལུང་འགྲེལ་དུ་འབྱུང་ངོ་། །ལས་སོ་སོས་འབྲས་བུ་སོ་སོར་བསྒོས་པའི་སྐལ་བ་བདེ་སྡུག་སོ་སོར་མ་འདྲེས་པ་འགྱེད་ཅིང་སྤྱོད་དོ། །དེ་གཉིས་ཀྱང་རྒྱུ་གཏན་མེད་དང་། རང་བཞིན་དང་དབང་ཕྱུག་སོགས་མི་མཐུན་རྒྱུ་སྤངས་པའི་ལས་ཉིད་སེམས་ཅན་གྱི་སྐྱེ་གནས་ཡིན་ལ། དེ་ལས་སེམས་ཅན་འབྱུང་བས་སོ།།གཉིས་པ་ནི།ཟག་བཅས་ཀྱི་ལས་ཀྱིས་བཅིངས་པ་ལས་ཐར་བྱེད་གཉེན་པོ་ཟག་མེད་ཀྱི་ལས་སེམས་ཅན་གྱི་བརྟེན་པར་བྱ་བའི་རྟེན་ནམ་སྐྱབས་ཡིན་པས་སོ།།གསུམ་པ་ནི།མཐོ་བ་བདེ་འགྲོ དམའ་བ་ངན་འགྲོའི་ལུས་ཐོབ་པ་སྟེ།འཕེན་པའོ།།སྐྱོན།ཚེ་ཐུང་ནད་མང་སོགས་དང་།ལྡོག་པ་ཡོན་ཏན་ཏེ། རྫོགས་བྱེད་དོ། །བཅུ་པ་ལ། མདོ་དྲངས་ཏེ་དྲི་བ་དང་། ལན་གཉིས་ཀྱི་དང་པོ་ནི། སེམས་ཅན་སོགས་དེ་ལ་གཏན་ནས་བསམ་གྱིས་མི་ཁྱབ་པ་མིན་པས་སེམས་ཅན་སོགས་སོ། །གཉིས་པ་ལ། བསམ་གྱིས་མི་ཁྱབ་གཉིས་532

ཀྱི་དང་པོ་ནི།དགེ་བ་ནི།ཟག་བཅས་སོ།།འདོད་པ་ནི།རྣམ་སྨིན་ཡིད་དུ་འོང་བའོ། །དང་པོར་བདེ་འགྲོ་ལས་ཉམས་པ་སྟེ། ངན་སོང་སྟེ། ཡི་དྭགས་ཁ་མང་བས་སྨད་པ་ངན་འགྲོ་སྟེ། དུད་འགྲོ་གཉིས་སུ་མི་སྐྱེ་བར་ཐལ་ཕྱུང་དུ་དམྱལ་བར་སྐྱེ་བས་ལོག་པར་ལྟུང་བའོ།།མི་འདོད་པ་རྣམ་སྨིན་ཡིད་དུ་མི་འོང་བའོ།།བསམ་གྱིས་མི་ཁྱབ་པ་ནི། བསམ་ནུས། བསམ་ན། ཡང་དག་ལྟ་བ་སོགས་ཡོན་ཏན་འདྲེན་པས་བསམ་བྱའོ། །གཉིས་པ་ལ། སེམས་ཅན་སོགས་ཀྱི་དང་། རྣལ་འབྱོར་པའི་དང་། བྱང་སེམས་ཀྱི་དང་། སངས་རྒྱས་ཀྱི་ལས་བསམ་གྱིས་མི་ཁྱབ་པ་བཞིའི་དང་པོ་ནི། དབྱིབས་ཁ་དོག་ཐ་དད་སྣ་ཚོགས་སུ་གྱུར་པ་བསམ་གྱིས་མི་ཁྱབ་སྟེ།ཀུན་མཁྱེན་ལས་གཞན་པས་བསམ་མི་ནུས་ཏེ།བསམ་པ་ན།མགོ་མྱོས་པ་སོགས་སྐྱོན་འདྲེན་པའི་ཕྱིར།གནས་གྲོང་སོགས་ཀྱི་ཕྱོགས་གང་དུ་གནས་བྱས་དངོས་པོ་སྟེ། གཞི་སེམས་ཅན་ཡིན་མིན་གང་ལ་བརྟེན་ནས་དང་།རྒྱུ་དགེ་མི་དགེའི་རྩ་བ་ཅི་ཡིན་དང་།རྣམ་སྨིན་ལུས་སྣ་ཚོགས་ཏེ།དེ་བཞིའི་རབ་དབྱེ་རྟོག་དཔྱོད་ཀྱིས་བསམ་མི་ནུས་ཏེ། ལས་དང་དེས་བསྒོས་དེའི་འཇུག་རྙེད། །དེ་ལས་འབྲས་བུ་སངས་རྒྱས་ལས། །གཞན་གྱི་རྣམ་པ་ཐམས་ཅད་ནི།།ངེས་པར་རབ་ཏུ་མི་ཤེས་སོ། །ཞེས་སོ། །ཡང་ན། རབ་དབྱེ་ནི།ཕྱི་མ་རྣམས་ཀྱིས་མདོར་བསྟན་ཏེ།དེ་བཤད་པ།ཚེར་མ་རྣོ།སྲན་ཟླུམ།མེ་གྱེན་དུ་འབར་སོགས་ཕྱི་སོགས་དང་། མེ་ཤེལ་ལས་མེ། ཆུ་ཤེལ་ལས་ཆུ་འབྱུང་སོགས་ནོར་བུ་དང་སྔགས་དེས་བཏབ་ན།མེས་མི་འཚིག་པ་སོགས་དང་།སྨན་དེས་ཟིན་ན། མི་སྣང་ཞིང་འཕུར་བ་སོགས་དང་། ལུང་པ་གསུམ་གྱི་མདོ་ནས་རྡེའུ་བླངས་ནས་མཐོ་སར་ཕྱིན་ཏེ། བདུན་པ་མན་ཆད་ཀྱི་རིམས་རྣམས་སོངས་ཤིག་ཅེས་བརྗོད་དེ་ལུང་པ་གསུམ་དུ་འཕངས་ན། བདུན་པ་མན་ཆད་533

ཀྱི་རིམས་ཞི་བ་སོགས་དཔྱད་གསང་བ་མཁྱུད་དཔྱད་སོགས་སོ།།གཉིས་པ་ནི།འཇིག་རྟེན་པ་ལ་གྲགས་པ་མཉམ་པར་གཞག་པ་རྣལ་འབྱོར། བསྟན་བཅོས་ལས། ཞི་གནས་ལྷག་མཐོང་རྣལ་འབྱོར། དེ་དང་ལྡན་པ་རྣལ་འབྱོར་པ་སྟེ།འདིར་དང་པོ་གཟུང་ལ། དེའི་སེམས་ཀྱི་མཐུ་མངོན་ཤེས་ཀྱི་ལས་ས་གཡོ་བ་དང་འཕུར་བ་སོགས་སོ། །གསུམ་པ་ནི། ས་བརྒྱད་པ་ཡན་ཆད་ཀྱི་བྱང་སེམས་དབང་ཐོབ་རྣམས་ཀྱི་དབང་སོགས་ཏེ། ཚེ་བྱིན་གྱིས་བརླབས་ནས་ཇི་སྲིད་འདོད་པར་གནས་པ་ཚེ་དང་། ཇི་ལྟར་འདོད་པ་བཞིན་ཏིང་ངེ་འཛིན་ལ་འཇུག་ནུས་པས་སེམས་དང་། སེམས་ཅན་ལ་འདོད་པའི་ཡོ་བྱད་ཀྱི་ཆར་འབེབས་ནུས་པས་ཡོ་བྱད་དང་། འོན་ཀྱང་སེམས་ཅན་བཀྲེན་པ་ནི། ནོར་གེགས་ཀྱི་ལས་དང་། ནོར་དགེ་བའི་བར་ཆད་དང་། ནོར་མེད་པས་སྐྱོ་བ་བསྐྱེད་པའི་ཆེད་དང་། ཡོད་ན། མི་དགེ་བ་གསོག་ཅིང་གཞན་ལ་གནོད་པའི་ཕྱིར་ཏེ།ལས་དང་སྒྲིབ་དང་མངོན་གྱུར་དང་།།གསོག་དང་གནོད་བྱེད་མཐོང་བའི་ཕྱིར།།བྱང་ཆུབ་སེམས་དཔའ་རྣམས་ལས་ནི།།སེམས་ཅན་ལོངས་སྤྱོད་མི་ཐོབ་བརྗོད། །ཅེས་སོ། །ཁམས་ས་སྐྱེ་གནས་འགྲོ་བ་གནས་སྐབས་གཞན་དུ་མྱོང་འགྱུར་གྱི་ལས་གཞན་དུ་བསྒྱུར་ནུས་པ་ལས་དང་། བསམ་གཏན་ལས་མ་ཉམས་ཤིང་འདོད་པར་སྐྱེ་ལ་སོགས་སྐྱེ་བ་དང་། ས་སོགས་ཆུར་བསྒྱུར་བ་སོགས་མོས་པ་དང་། འདོད་པ་བཞིན་རང་གཞན་གྱི་དོན་ཕུན་ཚོགས་སྒྲུབ་ནུས་ཀྱི་སྨོན་ལམ་དང་། སེམས་ཅན་འདུན་བྱེད་དུ་རྫུ་འཕྲུལ་དཔག་མེད་སྟོན་པ་དང་། སོ་སོར་རིག་བཞི་རབ་ཀྱི་མཐར་འགྲོ་བ་ཡེ་ཤེས་དང་། སེམས་ཅན་ཐམས་ཅད་ལ་མིང་ཚིག་ཡི་གེའི་ཚོགས་གཞན་དང་གཞན་གྱིས་ཆོས་བསྟན་་ནས་སེམས་ཅན་ཚིམ་པར་བྱེད་ནུས་ཆོས་ལ་དབང་བ་སྟེ།གསུམ་དང་།གཉིས་534

དང་། གཅིག་དང་། གཅིག་དང་། གཉིས་ནི། རིམ་བཞིན་ཕར་ཕྱིན་དྲུག་གི་འབྲས་བུའོ། །བཞི་པ་ནི། སངས་རྒྱས་ལྷུན་གྲུབ་ཀྱི་རྟོགས་པ་ཁོང་དུ་ཆུད་ཅིང་ཆོས་ཀྱི་དབྱིངས་རོ་གཅིག་ཏུ་གྱུར་ནས་སེམས་ཅན་ལ་གང་གི་ཚེ་ཇི་ལྟར་ཇི་་སྲིད་དུ་བསྒྲུབ་དགོས་པ་རྣམས་ལྷུན་གྲུབ་ཏུ་སྒྲུབ་པ་སྟེ། སངས་རྒྱས་སྤྲུལ་པ་དེ་རྟག་ཏུ། །མཛད་པ་གྲུབ་པའི་བྱེ་བྲག་དང་། །གྲངས་དང་ཞིང་གི་རྣམ་ཀུན་ཏུ། །བསམ་མི་ཁྱབ་པ་ཤེས་པར་བྱ། །ཞེས་སོ། །འདིར་ཐོབ་པའི་ལས་ལ་སོགས་པ་ཟག་མེད་ཀྱི་ལས་རྣམས་ཀུན་འབྱུང་མིན་ཡང་ལས་སྤྱི་ལ་མཁས་པའི་ཆེད་དུ། ལས་ཀྱི་རབ་དབྱེའི་ཞར་བྱུང་དུ་བསྟན་ནོ། །བཞི་པ་ལ། བསྟན་བཤད་གཉིས་ཀྱི་དང་པོ་ནི། ཉོན་ལས་ཀྱི་ཀུན་འབྱུང་རྒྱས་པར་བཤད་པ་དེ་དག་མདོར་བསྡུ་ན་སོགས་ཏེ། རྟག་བདེ་གཙང་བདག་སྲིད་པའི་བྱེ་བྲག་གིས་ཕྱེ་བ་བཞི་སྟེའོ། །གཉིས་པ་ནི། ངེས་ཚིག་གི་ཚུལ་གྱིས་ཡང་སྲིད་སྐྱེ་བ་ཕྱི་མའི་བག་ཆགས་ཏེ། ས་བོན་འཇོག་པའི་རྒྱུའོ། །སེམས་ཅན་གྱི་རིས་ལྷ་ལ་སོགས་པའི་རྣམ་པ་མཐའ་དག་སྡུད་པས་དེ་དང་། དེར་ཀུན་འབྱུང་བ་སྟེ། ཆ་བྱད་དང་རང་བཞིན་འདྲ་བར་འབྱུང་བའི་བྱེད་རྒྱུ་བྱེད་དོ། །སོ་སོར་གྱི་རྒྱུད་ངེས་པ་དང་རྣམ་པ་འགྲོ་བ་དང་། སྐྱེ་གནས་དང་མཆོག་སྲིད་རྩེའི་བར་དུ་འབྱུང་བའོ། །གཞན་དང་གཞན་ནི། སྔ་ཕྱིའི་ལུས་མཐའ་དག་གོ །སྔར་མ་བྱུང་བའི་ལུས་ཐོབ་པ་དང་།ཐོབ་པའི་ལུས་འདའ་བའོ།།གསུམ་པ་ལ།བསྟན་བཤད།སྤྱི་མཚན་གྱི་སྒོ་ནས་དོན་བསྡུ་བ་གསུམ་གྱི་དང་པོ་ནི། མཚན་ཉིད་དེ་གཏན་ལ་དབབ་པ་དང་།དབྱེ་བ་དང་།མིང་གི་རྣམ་གྲངས་རྣམས།གཅིག་དང་།གཅིག་དང་།དགུ་དང་།གཅིག་རིམ་བཞིན་ཞེས་སོ།།གཉིས་པ་ལ།གོང་བཞིན་བཞིའི་དང་པོ་ནི།དེ་བཞིན་ཉིད་ནི།གང་དུ་འགོག་པའི་གཞི།ཟག་མེད་ལམ་ནི།གང་535

གིས་འགོག་པའི་ཐབས།དེར་དེས་ཉོན་མོངས་པ་མི་འབྱུང་བར་བཀག་པ་ནི།གང་འགོག་པའི་རང་གི་ངོ་བོ་སྟེ། ཟབ་བཅས་ཀྱི་ཆོས་གསུམ་འགག་པའོ། །དེ་ལུང་གིས་སྒྲུབ་པ་ནི། དེ་བཞིན་ཉིད་གང་དུ་དེ་མ་དམིགས་པའི་བློས་མི་གནས་ཡིད་ཀྱི་བར་ནང་གི་སྐྱེ་མཆེད་དྲུག་དང་།དེས་ཕྱི་དྲུག་ཀྱང་མཚོན་ཏེ།སྐྱེ་མཆེད་བཅུ་གཉིས་དང་། དེ་བཞིན་དུ་མིང་བཞི་དང་གཟུགས་ཏེ། ཕུང་པོ་ལྔ་མ་ལུས་པར་འགོག་པར་འགྱུར་བའོ། །འགོག་པ་དེར་སྐྱེ་མཆེད་དྲུག་གི་མཚོ་དང་ལས་ཉོན་གྱི་ལམ་འགོག་ཅེས། དེ་ལས་མཚོ་ནི་ལྡོག་འགྱུར་ཞིང་། །ལམ་ནི་དེ་ལས་ལྡོག་པ་འོ། །ཞེས་སོ། །ཡང་། ཁམས་འགག་པ་འགོག་པར་གསུངས་པ།དེ་བཞིན་ཉིད་གང་དུ་མིག་ཁམས་འགོག་པ་དང་།མིག་ཤེས་དང་མཚུངས་ལྡན་གྱི་ཁ་དོག་གི་འདུ་ཤེས་འགག་པ་དེའི་འགག་པར་བསྟན་ཏོ། །ཆོས་ཁམས་དང་། བར་གྱི་སྒྲ་སྔ་མ་རྣམས་དང་། ཡིད་དང་མཚུངས་ལྡན་གྱི་ཆོས་ཀྱི་འདུ་ཤེས་ཀྱིས་ཡིད་ཤེས་ཀྱི་ཁམས་དེ་བཅོ་བརྒྱད་མེད་པ་ནི། གནས་འགོག་བདེན་ཏེ། དེའི་རྣམ་གྲངས་ཡིན་པས་སོ། །ཁ་ཅིག ཆོས་ཀྱི་སྐྱེ་མཆེད་ཅེའོ།།ལུང་གི་རྣམ་གྲངས་བསམ་ཚུལ་འདིས་ནི།དེ་བཞིན་ཉིད་ཀྱང་ཡིན་ལ།ཟག་མེད་ལམ་གྱི་དམིགས་པའང་ཡིན་པའམ། ཡང་ན།དམིགས་པ་ལམ་གྱི་དེ་བཞིན་གང་དུ་ཟག་བཅས་ཀྱི་དངོས་པོ་ཐམས་ཅད་འགག་པ་དང་། ལྷག་མེད་ཀྱི་འགོག་པའོ། །དེ་སྔོན་མ་བྱུང་བ་ལས་ཕྱིས་འབྱུང་བ་མིན་ཏེ། རྒྱུ་དང་འཇུག་པ་མེད་པའི་ཕྱིར། འོན་ཀྱང་གང་གིས་གནས་ངན་ལེན་ཀུན་རྒྱུན་བཅད་ནས་མངོན་དུ་བྱས་ན། མྱ་ངན་ལས་འདས་པ་ཡིན་ཏེ། དེ་ནི་མངོན་དུ་བྱས་པས་ཕྱེད་བསྐྱེད་པས་མ་ཕྱེ་བའི་ཕྱིར་རོ། །ལྡོག་ན་མིན་ནོ། །གཉིས་པ་ནི། དེ་རྟོག་གེའི་ཡུལ་མ་ཡིན་པས་ཟབ་པ་ནི། འདུ་བྱེད་དེ། འདུས་བྱས་ཀྱི་འཇིག་པ་དེ་536

ལས་འགོག་པ་གཞན་ཡིན་ན། འབྲེལ་པ་མེད་དེ། དོན་གཞན་དུ་འགྱུར། མིན་ན། ཀུན་ནས་ཉོན་མོངས་སུ་འགྱུར་ཟེར་རོ། །བསྡུ་བར། སྐབས་གཉིས་སུ་འདུས་བྱས་འགག་པ་ལས་འགོག་པ་གཞན་ཞེས་མི་བྱ་སྟེ། འདུས་བྱས་རྣམ་པར་ཞི་བ་ཙམ་ཡིན་པས་སོ། །གཞན་མིན་ཞེས་མི་བྱ། འདུས་བྱས་དང་མཚན་ཉིད་མི་འདྲ་བས་སོ། །དེ་གཉིས་ཀྱི་ཕྱིར་གཉིས་ཀ་ཡིན་ཞེས་མི་བྱ། དེ་ཞི་ཞིང་སྤྲོས་པ་མེད་པ་སོ་སོར་རང་རིག་པའི་ཕྱིར་གཉིས་ཀ་མ་ཡིན་པའི་གཏན་མེད་ཡིན་ཞེས་ཀྱང་མི་བྱའོ། །ཞེས་སོ། །ཟབ་སྟེ། ཅིའི་ཕྱིར་ན།མཐའ་བཞིའི་སྤྲོས་པ་མེད་པས་སོ། །མཐའ་བཞིར་སྤྲོས་པ་ནི། འགོག་པའི་སྐབས་འདིར་བསམ་བྱ་དང་སེམས་པ་མི་མཐུན་པས་ཚུལ་ཏེ་ལམ་རིགས་པ་ཐབས་བཞིན་མ་ཡིན་་་་པར་སེམས་པ་སྟེ།ཚུལ་བཞིན་དུ་སེམས་པ་ནི།ཞི་སོགས་ཀྱི་རྣམ་པའོ།།དེ་ལུང་གིས་བསྒྲུབ་པ་ནི། རེག་པ་སྐྱེད་པའི་སྐྱེ་མཆེད་ནི། ཟད་པ་སོགས་འགོག་པའི་རྣམ་གྲངས་ཏེ། རྣམ་པར་ཞིག་པ་ནི། ཟག་བཅས་གཉེན་པོས་བཅོམ་པའོ དེ་ལས་གཞན་སོགས་མུ་བཞིར་རྟོག་ན། སྤྲོས་མེད་དེ་བཞིན་ཉིད་ལ་ཚུལ་མིན་དུ་སེམས་པས་སྤྲོས་པར་བྱེད་དོ།།དེའི་རྒྱུ་མཚན།ཇི་སྲིད་དུ་སོགས་ཏེ།སྤྲོས་མེད་ཕུང་པོ་ལྷག་མེད་ཀྱི་མྱང་འདས་སུ་བསྟན་ཏེ། ཞེས་སོ། །གསུམ་པ་ནི། ཐ་སྙད་བརྡ་ཙམ་གྱི་འགོག་པ་ནི། ལམ་ཟག་བཅས་ཀྱིས་འོག་མའི་ཉོན་མོངས་ཀྱི་ས་བོན་ཉམས་སྨད་པས་འགོག་པའོ། །དེ་འགོག་པ་བཏགས་པ་བ་ཡིན་པ་དེའི་ཕྱིར་སོགས་ཏེ།མ་ལུས་པ་ལས་མ་འདས་པས་དེའི་རྣམ་གྲངས་ཀྱི་མྱང་འདས་དང་། ཉོན་མོངས་ཕྱོགས་གཅིག་སྤངས་པས་ཡན་ལག་དེས་འདས་པ་དང་།གཅིག་ཏུ་མ་ངེས་པས་དེའི་ཡན་ལག་གི་མྱང་འདས་སོགས་སོ།།བཅོམ་པ་ནི།སླར་མི་སྐྱེ་བར་བྱས་པའོ། །སློབ་པ་གསུམ་གྱི་འགོག་པ་ནི། རང་ལུགས་ཀྱི་537

སྤངས་པ་མ་རྫོགས་པས་སོ། །མི་སློབ་པ་ནི། རང་ལུགས་ཀྱི་ཉོན་མོངས་སྤངས་པ་ཀུན་རྫོགས་པས་སོ། །ཟག་མེད་ཀྱི་ཤེས་རབ་ཀྱིས་ཉོན་མོངས་ལས་རྣམ་པར་གྲོལ་གྱི། སྙོམས་འཇུག་གི་སྒྲིབ་པ་ལས་མ་གྲོལ་བ་ནི། མངོན་ཤེས་ཟད་པར་སོགས་ཀྱི་རྒྱན་མེད་པས་སོ། །མི་སློབ་པའི་རྒྱུད་ཀྱི་མངོན་ཤེས་ཐ་མ་གསུམ་ནི།སྔོན་གྱི་གནས་དང་།འཆི་འཕོ་སྐྱེ་བ་དང་།ཟག་ཟད་རིག་པ་གསུམ་སྟེ།ཐ་མ་མི་སློབ་ཆོས་ཡིན།གཉིས་ནི།དེའི་རྒྱུད་ལ་སྐྱེས་པས་གཞག་ལ།སློབ་པ་མ་རིག་པ་དང་བཅས་པས་རིག་པར་མི་གཞག་ཅེས། གསུམ་ནི་རིག་པ་སྔོན་མཐའ་སོགས།།མ་རིག་པ་ནི་ལྡོག་ཕྱིར་རོ། །མི་སློབ་ཐ་མ་གཉིས་ནི་དེའི།།རྒྱུད་ལ་སྐྱེས་ཕྱིར་དེ་ཞེས་བྱ། །སློབ་ལ་འདོད་དེ་མ་རིག་དང་། །བཅས་རྒྱུད་ཕྱིར་ན་རིག་མ་བཤད། །ཅེས་སོ། །མངོན་ཤེས་དྲུག་བི་ཡོན་ཏན་གྱི་རྒྱན་དང་ལྡན་པས་སོ། །ཉོན་མོངས་མ་ལུས་སྤངས་པ་ཕུང་པོ་ལྷག་བཅས་སོ། །ཟག་བཅས་ཀྱི་ཕུང་པོ་མ་ལུས་སྤངས་པ་ལྷག་མེད་དོ། །ཉན་རང་གི་འགོག་བདེན་ལས་ཁྱད་འཕགས་ནི། ཤེས་རབ་ཀྱི་འཁོར་བ་དང་སྙིང་རྗེས་མྱང་འདས་ཀྱི་མཐའ་ལ་མི་གནས་སོགས་ཏེ། ཕུགས་སུ་ཕན་པ་དང་། འཕྲལ་དུ་བདེ་བའི་རྒྱུར་ཉེ་བར་གནས་པས་ཁྱད་འཕགས་སོ། །བཞི་པ་ལ། བསྟན་བཤད་གཉིས་ཀྱི་དང་པོ།རྣམ་གྲངས་སོགས་ཏེ།སོགས་ཀྱི་སྒྲས་མ་སྨོས་པ་རྣམས་བསྡུ་འོ།།གཉིས་པ་ལ།སྤང་བྱ་སྤངས་པ་དང་། ཡོན་ཏན་དང་དུཿཁ་ལྡོག་པ་གསུམ་གྱི་དང་པོ་ནི། ས་བོན་མངོན་གྱུར་མ་ལུས་པ་སྤངས་པ་ནི། མདོར་བསྟན་ཏེ། ལྷག་མ་ནུབ་པའི་བར་གྱི་ཕྱིར་ཏེ། དེ་དག་གིས་དེ་བཤད་དོ། །ཀུན་དཀྲིས་ཉོན་མོངས་མངོན་གྱུར་བོར་བ་བྱུང་བ་སྤངས་པའོ།།ཉོན་མོངས་ཀྱི་ས་བོན་མཐར་ཕྱིན་པས་ཏེ།གཏན་ཟད་པས་མི་སྐྱེ་བའི་ཕྱིར་རོ། །མཐོང་སྤང་ས་བོན་བྲལ་བས་ཉོན་ ་538

མོངས་ཅུང་ཟད་ལུས་ཀྱི། ཕལ་ཆེར་ཟད་པས་སོ། །སྒོམ་ལམ་གཉིས་ཀྱིས་ས་དང་ས་པ་ལ་འདོད་ཆགས་དང་བྲལ་བས་ཕྱེ་བས་སོ། །མཐོང་སྒོམ་གཉིས་ཀྱིས་ཉོན་མོངས་ཀྱི་ས་བོན་གཏན་བཅོམ་ནས་ཕྱི་མ་སོགས་སོ། །མཐོང་ཆོས་ཚེ་འདི་ལ་ཉོན་མོངས་དེ་སོགས་ཏེ། ཡིད་མི་བདེ་བ་རྒྱུ་བ་མེད་པས་སོ། །སྔོན་གྱི་ལས་ཉོན་གྱིས་བསྒྲུབས་པའི་ཕུང་ལྷག་ངང་གིས་འཇིག ཕྱི་མ་ལ་མི་ལེན་པས་དུཿཁ་ནུབ་བོ། །གཉིས་པ་ལ། འདུས་བྱས་དང་། བདུད་བཞི་དང་བྲལ་བ་དང་།རྟེན་མཆོག་ཏུ་གྱུར་པ་དང་།བདེ་ཞིང་ཞི་བའི་ཡོན་ཏན་བཞིའི་དང་པོ་ནི།མཚན་ཉིད་གསུམ་ནི།སྐྱེ་འཇིག་དང་གནས་པས་གཞན་འགྱུར་རོ།།གཉིས་པ་ནི། དཔག་ཚད་བརྒྱ་ནས་སྟོང་གསུམ་གྱི་བར་མཐོང་བའི་ཤའི་སྤྱན་དང་།གཟུགས་ཕྲ་རགས་དང་སེམས་ཅན་འཆི་འཕོ་སྐྱེ་བ་མཐོང་བ་རྣམ་སྨིན་ལས་བྱུང་བ་ལྷའི་སྤྱན་ཏེ། དེ་གཉིས་ཐེག་ཆེན་ཚོགས་ལམ་ནས་ཡོད་ཟེར། ཕྱི་མ་སྦྱོར་ལམ་ནས་ཀྱང་བཤད། དེ་གཉིས་ཀྱི་སྤྱོད་ཡུལ་ལས་འདས་ནས་ཤེས་རབ་ཀྱི་སྤྱན་མི་རྟོག་ཡེ་ཤེས་ཀྱི་སྤྱོད་ཡུ་ལ་ཡིན་པས་བར་ཆད་གང་གིས་འཆི་བ་་་་་ལྷའི་བུའི་བདུད་འདོད་ལྷའི་རིས་བདུན་གཞན་གསུམ་ལས་འདའ་བྱེད་ཀྱི་་་དགེ་བ་ལ་བར་ཆོད་བྱེད་པ་སྟེ། དེ་ལས་འདས་སོ། །ཤེས་རབ་ཀྱི་སྤྱན་ནི།མཐོང་ལམ་ན་ཡོད་ཅིང་། འཕགས་པ་གཞན་གྱི་རྟོགས་པ་ཤེས་པས་ཆོས་ཀྱི་སྤྱན་དེའི་རྗེས་ཐོབ་ན་ཡོད་ལ།ཁ་ཅིག གསུང་རབ་བཅུ་གཉིས་ཐོགས་མེད་དུ་ཤེས་པ་ལ་འདོད། ཆོས་ཐམས་ཅད་མངོན་པར་བྱང་ཆུབ་པའི་ཡུལ་ཅན།སངས་རྒྱས་ཀྱི་སྤྱན་ཏེ། རྗེས་མཐུན་པ་ས་བདུན་པ་ན། མཚན་ཉིད་པ་སངས་རྒྱས་ཀྱི་ས་ན་ཡོད་དེ། འཕྲོས་པས་སོ། །དམྱལ་བ་སོགས་ཀྱི་འགྲོ་བར་མི་འཕོ་ཞིང་བརྟན་པས་གཡོ་མེད་དོ། །ཁམས་གསུམ་གྱི་སྲིད་པ་གསུམ་དང་བྲལ་བས་539

སྲིད་པར་མི་གཞོལ་བས་མི་འདུད་པའོ། །དེ་གཉིས་ཀྱི་སྐྱེ་བ་དང་དེའི་རྒྱུ་མེད་པར་བསྟན་པས་གང་དུ་འཆི་བའི་ཕུང་པོའི་བདུད་མེད་པར་བསྟན་ནོ། །གང་འཆི་བ་སེམས་ཅན་གྱི་སྲོག་འགག་པའི་འཆི་བདག་གི་བདུད་མེད་པ་ནི། འཆི་རྟེན་ཕུང་བདུད་བྲལ་བས་སོ། །གང་གིས་འཆི་བ་ཁམས་གསུམ་གྱི་ཉོན་མོངས་ཀྱིས་ཁམས་གསུམ་དུ་སྐྱེ་ཞིང་འཆི་བྱེད་ཉོན་བདུད་བྲལ་བས་སོ། །གསུམ་པ་ནི། རྣམ་གྲོལ་གྱི་བདེ་གཞི་ཡིན་པས་གནས་སོ། །འཁོར་བའི་རྒྱ་མཚོ་ཡོངས་སུ་ཆད་པའི་ཐང་ལྟ་བུ་ཡིན་པས་སོ། །དེ་ཐོབ་ན། སྐྱེ་སོགས་གནོད་པ་ཐམས་ཅད་ལྡོག་ཅིང་སྐྱོབ་པས་སོ། །འགོག་པ་དེར་བསམ་པ་སེམས་བསྐྱེད་སོགས་དང་།སྦྱོར་བ་ཐོས་བསམ་སྒོམ་གསུམ་བྱས་པ་འབྲས་བུ་ཡོད་པའི་གཞིའི་གནས་ཏེ།རྟེན་ནམ་སྐྱབས་ཡིན་པས་སོ། །དགྲ་བཅོམ་ཐོབ་པའི་ཐབས་ཀྱི་དམིགས་པ་ཡིན་པས་འཕགས་སོགས་ཏེ།དམ་པར་འགྲོ་བས་དཔུང་གཉེན་ནོ།།བཞི་པ་ལ།བདེན་པ་དང་། ཞི་བ་གཉིས་ཀྱི་དང་པོ་ལ། དུཿཁ་དང་བྲལ་བ་དང་། བདེ་བ་དང་ལྡན་པ་གཉིས་ཀྱི་དང་པོ་ནི། ཁྱབ་བྱེད་དང་བྲལ་བ་འཆི་འཕོའམ་ཉམས་མེད་ནི། སྐྱེ་བ་དང་བྲལ་བས་མི་ཉམས་པས་སོ། །རྒྱུ་དང་བྲལ་བ་ནི། འདོད་པས་ཕོངས་པའི་གདུང་བ་མེད་པས་སོ། །འབྲས་བུ་དང་བྲལ་བ་ནི། ཡིད་མི་བདེ་དང་མཚུངས་ལྡན་གྱི་རྣམ་རྟོག་མྱ་ངན་དང་། དེས་བསླངས་པའི་ཚིག་འདོན་པ་སྨྲེ་སོགས་སོ། །ལུས་ཚོར་དུཿཁ་དང་། སེམས་ཚོར་ཡིད་མི་བདེ་དང་མྱ་ངན་དང་བཅས་པས་བྲང་བརྡུང་བ་སོགས་ཀྱི་ལུས་འགྱུར་བའི་འཁྲུག་པ་རྒྱུན་བཅད་པས་བསིལ་བའི་ཕྱིར་རོ། །གཉིས་པ་ནི། ན་རྒ་འཆི་བའི་འཇིག་པ་མེད་པར་འཕགས་པའི་གནས་པ་རྣམ་ཐར་གསུམ་གྱི་གཞིའི་གནས་སམ་རྟེན་ཡིན་པས་སོ། །དགེ་ཆོས་ཀུན་གྱི་གཞི་རྟེན་ཡིན་པས་ཕན་སོགས་སོ། །དོན་དམ་5།0

པ་ལོ་ཀ་ལས་འདས་པའི་བདེ་བའོ། །ངལ་དུབ་ཀྱི་མཐའ་སྤངས་པ་སྦྱོར་བ་བདེ་བས་འགོག་པ་དེ་ཐོབ་པའི་ལམ་གྱི་གཞིའི་གནས་ཏེ། དམིགས་པ་ཡིན་པས་སོ། །གཉིས་པ་ནི། ཉོན་མོངས་ཀྱི་སྒྲིབ་པའི་ནད་དང་བྲལ་བས་སོ། །ཡུལ་གྱི་སྤྲོས་པའི་གཡེང་བའོ། །གཟུགས་སོགས་ཀྱི་འདུ་ཤེས་ཐམས་ཅད་དང་བྲལ་བས་མཚན་མ་མེད་ཅིང་དུཿཁ་ཞི་ལ་བདེ་བར་གནས་པའི་གནས་ཏེ།དམིགས་པ་ཡིན་པས་སོ། །གསུམ་པ་ནི། དུཿཁ་ནི། སྐྱེ་བར་ཉིང་མཚམས་སྦྱར་ནས་དེའི་རྒྱུན་མི་འཆད་པར་འབྱུང་བའི་བར་ཡིན་པ་ལ། འདིར་སེམས་ཅན་གྱི་རིས་དེ་དང་དེར་ཉིང་སོགས་སོ། །ཉིང་མཚམས་སྦྱར་བ་དེའི་འོག་ཏུ་ལུས་རྫོགས་པར་འབྱུང་སོགས་སོ། །འཕེན་པ་དང་བྲལ་བས་དེས་མ་ཁྱབ་པའོ། །ཉོན་མོངས་པས་སྲིད་པ་གཞན་འདུ་བྱེད་པའི་གཞིའི་གནས་མིན་པས་སོ། །ཚེ་ཕྱི་མའི་སྐྱེ་བའི་རྒྱུད་འབྱུང་བ་དང་བྲལ་བའོ།།གསུམ་པ་ལ།བསྟན་བཤད་གཉིས་ཀྱི་དང་པོ་ནི།སྤྱིའི་མཚན་ཉིད་དམ་རང་བཞིན་སྲེད་པ་འགོག་པ་བཞིས་ཕྱེ་བའི་རྣམ་པ་བཞི་སོགས་སོ། །གཉིས་པ་ནི། དུཿཁ་འབྱུང་རྒྱུ་ཉོན་མོངས་འགོག་ཅིང་བྲལ་བས་སོ། །མ་ཞི་བའི་ངང་ཅན་འདུ་བྱེད་ཀྱི་དུཿཁ་དང་བྲལ་བས་སོ། །ཉོན་མོངས་མེད་པས་གཙང་།དུཿཁ་མེད་པས་བདེའོ།།སླར་མི་ལྡོག་པས་རྟག དོན་དམ་པར་དགེ་བས་ཕན་པའོ།།བཞི་པ་ལ།བྱེད་ལས་ཀྱི་སྒོ་ནས་མདོར་བསྟན།དབྱེ་བ་རྒྱས་པར་བཤད། སྤྱི་མཚན་གྱིས་དོན་བསྡུ་བ་གསུམ་གྱི་དང་པོ་ནི། དེ་ཁོ་ནའི་དོན་ཚོལ་བའི་ལམ་གང་གིས་དུཿཁ་རང་སྤྱི་གཉིས་ཀྱིས་ཤེས་པ་དང་།གང་སྤངས་པས་དུཿཁ་ཡང་སྤོང་བར་འགྱུར་བའི་ཀུན་འབྱུང་སྤོང་བ་དང་།མྱང་འདས་མངོན་དུ་བྱེད་པ་དང་། དེའི་ཐབས་ལམ་སྒོམ་པ་སྟེ། འདི་ནི།བདེན་བཞི་ལ་རང་རང་དང་མཐུན་པའི་བྱ་བའི་སྐབས་ཀྱི་མཚན་ཉིད་་་་་་་་541

མདོར་བསྡུས་པས་སོ། །གཉིས་པ་ལ། བསྟན་བཤད་གཉིས་ཀྱི་དང་པོ་ལ། ལམ་གྱི་རྟེན་དང་། བརྟེན་པ་ལམ་གཉིས་ཀྱི་དང་པོ་ལ། ལུས་རྟེན་སེམས་རྟེན་གཉིས་ཀྱི་དང་པོ་ནི། མཚམས་མེད་པ་ཡི་ལས་རྣམས་དང་། །ཉོན་མོངས་ཤས་ཆེན་ངན་འགྲོ་དང་། །འདུ་ཤེས་མེད་པའི་སེམས་ཅན་དང་། །སྒྲ་མི་སྙན་སྒྲིབ་གསུམ་དུ་འདོད། །ཅེས་མཚམས་མེད་བྱས་པ་ལས་སྒྲིབ་ཅན། ཉོན་མོངས་དྲག་པོ་གཞོམ་ནུས་ཀྱང་རྒྱུན་དུ་འབྱུང་བ། གཞོམ་མི་ནུས་པས་མ་ནིང་སོགས་ཉོན་མོངས་ཀྱི་སྒྲིབ་པ་ཅན།ངན་འགྲོ་སོགས་རྣམ་སྨིན་གྱི་སྒྲིབ་པ་ཅན་ལ།འཕགས་ལམ་དང་དེ་ལ་སྦྱོར་བའི་དགེ་བ་ལ་སྒྲིབ་པས་འཕགས་ལམ་གྱི་རྟེན་མིན་ནོ། །ཐར་ཆ་དང་སྦྱོར་ལམ་དང་པོ་གསུམ། གླིང་གསུམ་གྱི་སྐྱེས་པ་དང་བུད་མེད་ཀྱིས་དང་པོར་སྐྱེད་ལ། སྐྱེས་ཟིན་འདོད་ལྷ་ལའང་ཡོད། ཆོས་མཆོག་དང་མཐོང་ལམ་འདོད་ལྷ་དང་གཉིས་གས་སྐྱེད་ལ། སྒོམ་ལམ། དང་པོར་འདོད་པའི་རྟེན་ཁོ་ན་ལ་བརྟེན། ཕྱིས་ཁམས་གསུམ་གའི་རྟེན་ལ་སྲིད། མི་སློབ་ལམ་ཡང་གསུམ་ག་ལ་སྲིད་དོ། །མི་ཡི་ནང་ནས་འཕེན་པར་བྱེད། །འདོད་རྟེན་ཆོས་མཆོག་བུད་མེད་ཀྱིས། །གཉིས་ཀུའི་རྟེན་ཅན་ཐོབ་པར་འགྱུར། །འདོད་པར་གསུམ་ཐོབ་ཐ་མ་ནི། །གསུམ་དུའོ་གོང་ན་མཐོང་ལམ་མེད། །མི་སྐྱོ་ལུང་ལས་འདིར་རྩོམ་ཞིང་། །དེ་མཐར་ཕྱིན་ཞེས་འབྱུང་ཕྱིར་རོ། །ཞེས་འབྲས་བུ་བཞིའི་དང་པོ་གསུམ་འདོད་པར་ཐོབ་ཀྱི། སོང་དུ་མིན་ཏེ། གཟུགས་མེད་ན་ཉན་པ་མེད་ཅིང་། ཁམས་འོག་མ་ལ་མི་དམིགས་ལ། གཟུགས་ན་མི་སྐྱོ་བས། མཐོང་ལམ་མི་སྐྱེ་ཞིང་ཕྱིར་མི་འོང་ལྔ་འདིར་རྩོམ་ཞིང་དེར་མཐར་ཕྱིན་པར་བཤད་པའི་ཕྱིར་ཞེས་འདོད་དོ། །གཞུང་འདིར་དངོས་སུ་གསལ་བར་མི་འབྱུང་ཡང་ཉན་ཐོས་ཀྱི་རྣམ་གཞག་ཕལ་ཆེར་དེ་དང་མཐུན་ཏེ། མཚམས་མེད་བྱས་5།2

སོགས་ལ་འཕགས་ལམ་མི་སྐྱེ་བར་ཡང་ཡང་གསུངས་ཤིང་ཁམས་གོང་གི་་་་་རྟེན་ལ་བདེན་པ་མི་རྟོགས་པར་བཤད་པས་སོ། །བྱང་སེམས་ཀྱི་ལམ། དང་པོར་གསར་དུ་སྐྱེ་བའི་རྟེན་གཟུགས་མེད་མ་གཏོགས་ཐམས་ཅད་ལའང་སྐྱེ་་སྲིད་པར་མདོ་དག་ལས། ངན་འགྲོ་དང་གཟུགས་ཁམས་པས་ཀྱང་སེམས་བསྐྱེད་ཅིང་། དགེ་རྩ་བསགས་པར་གསུངས་ལ། སྐུ་མཆེད་ཀྱིས་ཀྱང་མ་བཀག་པའི་ཕྱིར་གནས་གཙང་གི་ལྷས་ཀྱང་ཐེག་ཆེན་ལ་གསར་དུ་ཞུགས་ན་ཚོགས་ལམ་སྐྱེ་སྲིད་དོ། །མཐོང་ལམ་ནི། འདོད་པའི་རྟེན་ཁོ་ན་ལ་བརྟེན་པར་གསལ་ཏེ། བསྡུ་བར། གཟུགས་ཀྱི་ཁམས་སམ། གཟུགས་མེད་པའི་ཁམས་གོང་མར་སྐྱེས་པས་ཀྱང་དང་པོར་བདེན་པ་རྣམས་མངོན་པར་མི་རྟོགས་ཏེ། ཞེས་སོགས་གསུངས་ཤིང་། བྱང་སེམས་ལ་དམིགས་བསལ་མ་གསུངས་པའི་ཕྱིར་རོ། །མདོ་དག་ལས། གཟུགས་ཀྱི་ལྷས་བདེན་པ་རྟོགས་སོགས་བཤད་པ་ནི།སྤྲུལ་པའམ་ཡང་ན་གོང་མའི་རྟོགས་པ་སྐྱེས་པ་ལ་དགོངས་སོ། །སྐྱེས་ཟིན་གནས་པའི་རྟེན་ནི། གཞན་དོན་གྱི་ཆེད་དུ་ངན་འགྲོའི་རྟེན་སྤྲུལ་ནས་ཀྱང་གནས་ཤིང་། དབང་མ་ཐོབ་པའི་བྱང་སེམས་གཟུགས་མེད་དུའང་སྐྱེ་བར་བཤད་ལ། དབང་ཐོབ་ནས་མི་སྐྱེའོ། །སངས་རྒྱས་ལོངས་སྐུ་ནི། འོག་མིན་གྱི་རྟེན་ལ། མཆོག་གི་སྤྲུལ་སྐུ་ནི། འཛམ་བུའི་གླིང་གི་རྒྱལ་རིགས་སམ། བྲམ་རིགས་ཀྱི་མི་སྐྱེས་པ་ཁོ་ན་ལ་སྐྱེ་ཡི།སྤྲུལ་པ་སོགས་ནི།གདུལ་བྱའི་དབང་གིས་སྣ་ཚོགས་ལ་བརྟེན་ནོ། །ཀླུའི་བུ་མོའི་རྟེན་ལ་མཆོག་གི་སྤྲུལ་སྐུར་སངས་རྒྱས་པ་སོགས་བཤད་པ་ནི། དགོངས་པ་ཅན་ནོ།།རང་རྒྱལ་ནི།གླིང་གསུམ་གྱི་སྐྱེས་པ་ལ་བརྟེན་ཏེ། དེའང་དམངས་རིགས་ལ་རང་སངས་རྒྱས་མི་འབྱུང་བར་མཚན་གྱི་སྡེ་ཚན་བཤད་པའི་ཚོམས་སུ་བཤད་དོ། །གཉིས་པ་ནི། ཚོགས་ལམ་ཐོས་543

བསམ་ལས་བྱུང་བའི་ལས་གསུམ་ཡོད་ཀྱང་། གཙོ་བོར་ཡིད་ལས་ཡིན་ཅིང་འདོད་སེམས་ལ་བརྟེན་པ་གཙོ་ཆེ། སྦྱོར་ལམ་བསྒོམས་བྱུང་ཡིན་པས་མི་ལྕོགས་མེད་དང་།དང་པོའི་དངོས་གཞི་ཁྱད་པར་ཅན་དང་།བསམ་གཏན་གྱི་དངོས་གཞི་བཞི་སྟེ། བསམ་གཏན་ས་དྲུག་ལ་བརྟེན་ཅིང་། ལས་གཟུགས་ཁམས་ཀྱི་ཕུང་པོ་རྫོགས་བྱེད་ཡིན།ཁ་ཅིག དང་པོ་གཉིས་འདོད་པ་ལ་བརྟེན་པར་ཡང་འདོད། མཐོང་ལམ་ཆོས་མཆོག་དང་ས་གཅིག་གོ །ཐོས་བསམ་ལས་བྱུང་ལས་གསུམ་མོ། །བསྒོམས་བྱུང་མི་ལྕོགས་མེད་པ་དང་། །ཁྱད་པར་བསམ་གཏན་ས་པ་འོ། །གཉིས་ནི་འོག་ན་ཡོད་པ་འམ། །ཞེས་སོ། །བསྡུ་བར། མཐོང་ལམ་བསམ་གཏན་དྲུག་ལ་བརྟེན་ཅིང་།གཟུགས་མེད་ལ་མི་བརྟེན་ཏེ།དེ་ལྷག་མཐོང་ཤས་ཆུང་བའི་ཕྱིར། སྒོམ་ལམ་ཟག་མེད་ནི། གཟུགས་མེད་དང་པོ་གསུམ་གྱི་དངོས་གཞི་དང་དགུ་ལ་བརྟེན་གྱི། འདོད་སེམས་རྣམ་གཡེང་ཆེ།སྲིད་རྩེ་མི་གསལ་བས་མི་བརྟེན་ནོ། །མི་ལྕོགས་མེད་མཉམ་གཞག་དང་པོ་ཡིན་ཅིང་། དེའི་གོང་ན་གཞན་མེད་པས་བརྟེན་དུ་རུང་གི བསམ་གཏན་གཉིས་པ་སོགས་ཀྱི་ཉེར་བསྡོགས་ཀྱི་གོང་ན་དང་པོའི་དངོས་གཞི་སོགས་་་་་ཡོད་པས་དངོས་གཞི་ལ་བརྟེན་པའི་ཉེར་བསྡོགས་བདུན་མཐའ་གཅིག་ཏུ་་་ཟག་བཅས་སོ། །བྱང་སེམས་ཀྱི་ཚོགས་ལམ་ནས་མངོན་ཤེས་ལྔ་ཐོབ་པས་དེར་ཐོས་བསམ་སྒོམ་གསུམ་རྣམས་འདོད་སེམས་སོགས་ཅི་རིགས་ལ་བརྟེན་ཅིང་།སྦྱོར་མཐོང་བཞི་པའི་དངོས་གཞི་ལ་བརྟེན་པར་གསལ་ལ། སྒོམ་ལམ་སྔར་གྱི་དང་འདྲ་བ་དང་། ཁམས་གསུམ་ས་དགུ་ལ་བརྟེན་པའི་ལུགས་གཉིས་བཤད་དོ། །མི་སློབ་ལམ་ཕལ་ཆེར་བསམ་གཏན་བཞི་པ་ལ་བརྟེན་ནོ། །གཉིས་པ་ནི།མྱང་འདས་ཚོལ་བའི་དོན་གྱི་ས་ལམ་སྟེ། མཱརྒ་ཚོལ་བ་ལའོ། །ཞེས་འདོན་པས་5461

སོ།།ངེས་ཚིག མྱང་འདས་སུ་འགྲོ་བའམ་ཕྱིན་པར་བྱེད་པས་སོ།།མཚན་ཉིད།་མྱང་འདས་སུ་བགྲོད་པར་བྱེད་པའི་རྒྱུན་གང་ཞིག དེ་ནས་མྱང་འདས་དེར་འགྲོ་བ་སྟེ། ཇི་སྐད་དུ། མྱ་ངན་ལས་འདས་པའི་རྒྱུ་ནི། ལམ་སྟེ། དེ་ནས་དེར་འགྲོ་བའི་ཕྱིར་རོ། །ཞེས་སོ། །དབྱེ་ན། ལྔ་སྟེ། ཡང་དག་པར་འགྲུབ་པའི་ངོ་བོ་བྱང་ཆུབ་ཆེན་པོ་འཛིན་པས་སམ། རྒྱུན་དུ་སྒོམ་པ་ཐོབ་ནས་དགེ་བ་ཡང་དང་ཡང་དུ་བསྒྲུབས་པས་ན། ཚོགས་ལམ་སྔར་དང་འདྲ། སྤྱི་མཚན་ལ་ཐར་ཆས་བསྡུས་པ་བསྣན་པ་མཚན་ཉིད་དོ། །དབྱེ་ན་ཚོགས་ལམ་གྱི་ཆོས་བཅུ་གསུམ་སྟེ། བདག་དང་གཞན་གྱི་འབྱོར་བ་དང་། །འདུན་དང་ཚུལ་ཁྲིམས་དབང་པོ་དང་། །དེ་བཞིན་ཟས་དང་མི་ཉལ་དང་། །ཤེས་བཞིན་དུ་ནི་སྤྱོད་པ་དང་།།དེ་བཞིན་དགེ་བའི་བཤེས་གཉེན་དང་།།དམ་ཆོས་ཉན་དང་སེམས་པ་དང་།།བར་ཆད་མེད་པ་གཏོང་བ་དག།དགེ་སྦྱོང་རྒྱན་ནི་ཐ་མ་ཡིན།།ཞེས་སོ།།དགེ་སྦྱོང་གི་རྒྱན། དད་ལྡན་གཡོ་མེད་ནད་ཉུང་དང་། །བརྩོན་འགྲུས་ཤེས་རབ་འདོད་ཆུང་དང་། །ཆོག་ཤེས་གསོ་སླ་དགང་སླ་དང་། །སྦྱང་དང་མཛེས་དང་དྲོད་རིག་དང་། །སྐྱེས་བུ་དམ་ཆོས་མཁས་རྟག་དང་། །བཟོད་དང་དེས་དང་གྱ་རྣམ་མིན།།ཞེས་སོ།།ལས་དང་པོ་པའི་ས་དང་།དད་པའི་ས་དང་།ཐར་ཆ་རྣམས་དོན་གཅིག་གོ །བདེན་པ་མངོན་པར་རྟོགས་པ་ལ་རབ་ཏུ་སྦྱོར་བས་སྦྱོར་ལམ་གང་ཞིག དོན་མངོན་རྟོགས་ཀྱི་གནས་སྐབས་ཀྱིས་བསྡུས་པ་ནི།མཚན་ཉིད། དབྱེ་ན། གཙོ་བོ་དྲོད་སོགས་བཞི། འཁོར་ཚུལ་ཁྲིམས་དང་ཐོས་བསམ་སོགས་བྱང་སེམས་ཀྱི་ཕྱིན་དྲུག་ཏུ་བཤད་དོ། །ངེས་འབྱེད་ཆ་མཐུན་དང་། ཡན་ལག་དང་། དོན་མངོན་རྟོགས་རྣམས་དོན་གཅིག་ཅིང་། མོས་སྤྱོད་ཀྱི་ས་ནི། འདི་དང་ཚོགས་ལམ་གཉིས་ཀ་ལ་འཇུག་གོ །བདེན་པ་མ་མཐོང་བ་545

མཐོང་བའི་ཕྱིར་མཐོང་ལམ་གང་ཞིག དེ་ཁོ་ན་མངོན་རྟོགས།མཆན་ཉིད་དེ།དབྱེ་ན། བཅུ་དྲུག་གོ།བདེན་པ་སྒོམ།་པས་སྒོ་མ་འ་མ་གང་ཞིག རྗེས་ལ་མངོན་རྟོགས། མཚན་ཉིད། དབྱེ་ན། ཟག་བཅས་ཟག་མེད་གཉིས་སོ། །རང་ལུགས་ཀྱི་བསླབ་པ་མཐར་ཕྱིན་པས་ན།མཐར་ལམ་གང་ཞིག མཐར་ཐུག་པའི་མངོན་པར་རྟོགས་པ།མཆན་ཉིད་དེ།དབྱེ་ན།ཆོས་བཅུའོ།།འགྲེལ་པར།རབ་ཏུ་དབྱེ་བ་འདི་ཡང་ལམ་གྱི་བདེན་པ་འཁོར་དང་བཅས་པའི་སྐ་བས་ཀྱིས་རིག་པར་བྱའོ། །ཞེས་པས་ཚོགས་སྦྱོར་ལམ་བདེན་མཚན་ཉིད་པ་མིན་ཡང་། དེའི་རྒྱུ་དང་འཁོར་ཡིན་པས་བསམ་གཏན་གྱི་རང་བཞིན་ཟག་བཅས་ཀྱི་ལས་ཡིན་་པས་ཀུན་འབྱུང་སྟེ། ཇི་སྐད་ལོ་ཀ་པའི་ཆོས་གང་དག་ཡང་འབྱུང་བའི་སྲེད་པ་སུན་འབྱིན་ཅིང་དེ་ལ་མི་ཕྱོགས་ལོ་ཀ་ལས་འདས་པའི་ལམ་སྐྱེད་པར་བྱེད་པ་དེ་དག་ཅིའི་ཕྱིར་ཀུན་འབྱུང་བའི་བདེན་པས་བསྡུས་པ་ཡིན་ཞེ་ན། དེ་དས་ནི།ངོ་བོ་ཉིད་ཀྱིས་ཡང་འབྱུང་བའི་སྲིད་པ་ལ་མི་ཕྱོགས་པ་ཡིན་མོད་ཀྱི།འོན་ཀྱང་ཡང་འབྱུང་བའི་ལུས་དང་ངག་དང་ཡིད་ཀྱི་ལེགས་པར་སྤྱད་པ་་་་དང་རྗེས་སུ་མཐུན་པ་ཡིན་པ་དེའི་ཕྱིར་དེ་དག་ཀྱང་ཀུན་འབྱུང་གི་བདེན་་་པས་བསྡུས་ཞེས་གསུངས་ཤིང་། མཐོང་བའི་ལམ་གྱི་བར་ཆད་མེད་པའི་ལམ་གྱིས་བསྡུས་པ་ལོ་ཀ་པའི་ཆོས་ཀྱི་མཆོག་སྐྱེད་པར་བྱེད་དེ། དེའང་ཀུན་རྫོབ་ཤེས་པ་དགེ་བ་ཟག་པ་དང་བཅས་པ་ཡིན་ནོ། །ཞེས་གསུངས་ཤིང་། སྦྱོར་ལམ་སྒོམ་སྤང་དུ་བཤད་པས་སོ། །སྒོམ་ལམ་ཟག་བཅས་དང་དེ་ལ་བརྟེན་པའི་མངོན་ཤེས་སོགས་ཀྱང་ལམ་བདེན་གྱིས་མ་བསྡུས་ཏེ། མངོན་པར་ཤེས་པ་ལྔ་དང་། ཉོན་མོངས་པ་མེད་པ་དང་། སྨོན་གནས་ཤེས་པ་དང་། སོ་སོ་ཡང་དག་པར་རིག་པ་དང་། དེ་བཞིན་གཤེགས་པའི་སྟོབས་དང་། མི་འཇིགས་པ་ལ་5316

སོགས་པ་སངས་རྒྱས་ཀྱི་ཆོས་མ་འདྲེས་པ་རྣམས་ནི། ལམ་གྱི་རྗེས་ཐོབ་ལས་ཐོབ་ཅིང་། རྣམ་པར་དག་པ་དང་ལམ་ལ་བརྟེན་པ་ཡིན་མོད་ཀྱི། དེ་དག་ནི།ལམ་གྱི་བདེན་པས་བསྡུས་པ་མིན་ནོ། །ཞེས་མདོ་སྡེ་པ་དང་མཐུན་པར་བཤད་དོ། །ཐེག་ཆེན་ཐུན་མོང་མ་ཡིན་པས་ནི། སངས་རྒྱས་ཀྱི་སྟོབས་སོགས་མཐའ་གཅིག་ཏུ་ཟག་མེད་ལོ་ཀ་ལས་འདས་པར་འདོད་དོ། །གཉིས་པ་ལ།ཚོགས་སྦྱོར་མཐོང་སྒོམ་མཐར་ཕྱིན་པའི་ལམ་ལྔའི་དང་པོ་ནི། རང་འབྱོར་གཞན་འབྱོར་གཉིས་དང་ལྡན་པས་དགེ་བའི་ཆོས་ལ་འདུན་པ་སྔོན་དུ་་་་་་་་བཏང་ནས། སོ་སྐྱེ་ཚུལ་ཁྲིམས་ཡན་ལག་དྲུག་དང་། ཐོས་སོགས་ཀྱི་དྲན་པ་མི་བརྗེད་པར་ཀུན་ཏུ་སྲུང་།རྟག་སྦྱོར་གུས་སྦྱོར་གྱི་དྲན་པ་ལ་རྟག་འགྲུས་བྱེད།དྲན་པས་ཡིད་ཀུན་ཏུ་སྲུང་བ་ཆགས་སྡང་གི་ཡུལ་ལ་ཉོན་མོངས་སྐྱེ་བ་སྲུང་་བས་དང་། ཉོན་མོངས་སྐྱེས་ན་དགེ་བའམ་ལུང་མ་བསྟན་གྱི་བཏང་སྙོམས་ལ་འཇོག་པ་གནས་སྐབས་མཉམ་པ་ལ་འཇོག་པ་རྣམས་ཀྱིས་དབང་པོའི་སྒོ་་་་་སྡོམ་པ་དང་། ཟས་ལོངས་སྤྱོད་པ་དང་འཇུ་བ་དང་། ཚོལ་བའི་ཉེས་དམིགས་ལ་སོ་སོར་རྟོག་ཅིང་།འདོད་རྟོག་དང་། སྒེག་པ་དང་།རྒྱགས་པ་དང་།བརྒྱན་པའི་ཕྱིར་མིན་གྱི། ལུས་གནས། འཚོ་མི་བཀྲེས། ཚངས་སྤྱོད་ལ་ཕན་པའི་ཕྱིར་དང་། ཧ་ཅང་ཉུང་ན། བཀྲེས་སྐོམ་སྦྱོར་བ་མི་བཟོད་པའི་ཚོགས་གསར་རྙིང་གསལ་བ་མི་དང་།མང་ན་སྙོམས།མི་དགའ།གླལ།སྡུད།ཞུམ་པ་ཚོར་བ་གསར་པ་མི་སྐྱེ་བར་བྱ་བའི་ཕྱིར། རན་པ་ཟ་བའི་ཚོད་རིག་པ་དང་། ནམ་གྱི་ཆ་སྟོད་སྨད་མེལ་ཚེ་ཐུན་རེ་ལྷག་ཙམ་མི་ཉལ་བར་སྒྲིབ་སྦྱོང་གི་སྦྱོར་བ་ལ་བརྩོན་ཏེ།མི་སྡུག་པ་དང་། ཚད་མེད་སོགས་ལ་བརྩོན་པ་དང་། གུང་ལ་གཉིད་ཀྱིས་རྟ་བའི་ཕྱིར་སེངྒེའི་ཉལ་སྟབས་ཀྱིས་སྣང་བ་དང་། དྲན་ཤེས་བཞིན་ལྡན་པའི་5་་17

འདུ་ཤེས་ཀྱིས་ཉལ་བ་དང་། འགྲོ་ལྡོག་ནས་གཉིད་ཀྱི་སྙོམས་པ་གསལ་བའི་བར་ལ་བླང་དོར་ལེགས་པར་ཤེས་པར་གནས་པའོ། །ཡང་། ཐར་པའི་རྒྱུར་གྱུར་པའི་དགེ་བ་གཞན་འགྱོད་པ་མེད་སོགས་དང་། བཤེས་གཉེན་བསྟེན་ནས་དམ་ཆོས་ལ་ཐོས་བསམ་སྒོམ་གསུམ་གྱི་ཤེས་རབ་སྟེ། མཛོད་དུ་འདིར་བསྒོམས་བྱུང་མེད་པར་བཤད་པ་ནི། ཉན་ཐོས་ཀྱི་དབང་དུ་བྱས་ལ། ཉི་ཁྲི་སྣང་བར།ཐོས་བསམ་གྱི་རང་བཞིན་དུ་གསུངས་པ་ནི།གཙོ་ཆེ་བ་ལ་དགོངས་སོ། །ཀྱང་གི་སྒྲས། ཕྱི་ནང་གི་བར་ཆད་མེད་པ་དང་། གཏོང་བ་སྤེལ་བ་དང་།དགེ་སྦྱོང་གི་རྒྱན་ཡང་བསྡུས་སོ། །ཉི་ཁྲི་སྣང་བར་སེམས་བསྐྱེད་གསུམ་པའི་སྐབས་སུ། འདོད་པ་ཆུང་། ཆོག་ཤེས། རབ་ཏུ་དབེན། བརྩོན་འགྲུས་བརྩམས།དྲན་པ་ཉེ་བར་བཞག མཉམ་པར་བཞག ཤེས་རབ་དང་ལྡན།སྤྲོས་མེད་ལ་དགའ་བ་སྟེ། སྐྱེས་ཆེན་གྱི་རྣམ་རྟོག་བརྒྱད་གསུངས་སོ། །གཞན་ཡང་། སྤྱོད་ཡུལ་ཡོངས་དག་གི་མདོ་བཞིན། བྱ་སྤྱོད་ཐམས་ཅད་སེམས་ཅན་གྱི་དོན་དུ་བྱེད་དོ། །སེང་བཟང་། ཆོས་རྒྱུན་ཏིང་ངེ་འཛིན་ཡང་ཚོགས་ལམ་ཆེན་པོར་ཐོབ་པར་བཞེད། རྒྱན་འགྲེལ་དུ་ཆོས་མཆོག་ཏུ་གསུངས་སོ། །ཚོགས་ལམ་དེ་བསྒོམ་པས་བདེན་པ་མངོན་པར་རྟོགས་པའི་མཐོང་ལམ་དང་སྒྲིབ་པ་ལས་་རྣམ་པར་ཐར་པའི་གནས། སྦྱོར་ལམ་སྐྱེ་བའི་སྣོད་དེ། འོས་སུ་འགྱུར་རོ། །གཉིས་པ་ལ། མཛོད་དུ། དེ་ལས་དྲོ་བར་གྱུར་པ་འབྱུང་། །དེ་ནི་བདེན་བཞི་སྤྱོད་ཡུལ་ཅན། །རྣམ་པ་བཅུ་དྲུག་དྲོ་བ་ལས། །རྩེ་མོ་དེ་ཡང་དེ་དང་འདྲ། །གཉིས་ཀ་ཆོས་ཀྱིས་རྣམ་པ་གཏོད། །གཞན་དག་གིས་ཀྱང་འཕེལ་བར་བྱེད། །དེ་ལས་བཟོད་པ་ཡང་སྐྱེ་སྟེ། །རྣམ་གཉིས་དེ་བཞིན་བཟོད་པ་ནི། །ཐམས་ཅད་ཆོས་ཀྱིས་འཕེལ་བར་བྱེད། །ཆེན་པོ་འདོད་གཏོགས་དུཿཁ་ཡུལ། །དེ་ནི་སྐད་548

ཅིག་གཅིག་དེ་བཞིན། །ཆོས་མཆོག་ཐམས་ཅད་ཕུང་པོ་ལྔ། །ཞེས་ཆོས་དྲན་པ་ཉེར་བཞག་བསྒོམས་པས་བདེན་བཞི་མི་རྟག་སོགས་བཅུ་དྲུག་ཏུ་རྟོགས་པའི་དྲོད་རྩེ་རིམ་བཞིན་འབྱུང་། དེ་གཉིས་ཀ་ཆོས་དྲན་པ་ཉེར་བཞག་གིས་རྣམ་པ་གཏོད་ལ།གཞན་རྣམས་ཀྱིས་འཕེལ་ལོ།།དེ་ནས་བཟོད་པ་ཆུང་འབྲིང་ཡང་དེ་དང་འདྲ་ལ།ཁྱད་པར་བཟོད་པ་ཐམས་ཅད་ཆོས་ཀྱིས་འཕེལ་ལོ།།དེ་ཡང་།ཁམས་གོང་གཉིས་ཀྱི་བདེན་པའི་རྣམ་པར་དམིགས་པ་རེ་རེ་ཕྲི་ནས་འདོད་པའི་དུཿཁ་ཁོ་ན་སྐད་ཅིག་གཉིས་སུ་ཡིད་ལ་བྱེད་པའི་བར་ནི། བཟོད་པ་འབྲིང་ཡིན། དེ་ཡང་། ལྟ་བ་སྤྱད་པ་ཡིན་ན་སྟོང་པ་བདག་མེད། སྲེད་པ་སྤྱད་པ་ཡིན་ན། མི་རྟག་སྡུག་བསྔལ་གྱི་རྣམ་པས་འཇུག་གོ །དེ་ནས་བཟོད་ཆེན་དང་ཆོས་མཆོག་འདོད་པའི་དུཿཁ་ལ་དམིགས་པ་སྐད་ཅིག་རེ་རེ་སྟེ། ངོ་བོ་ཤེས་རབ།འཁོར་དང་བཅས་ན་ཕུང་པོ་ལྔ། འཕགས་པས་ས་བོར་ནས་གཏོང་ཞིང་། སོ་སྐྱེས་ཤི་བས་གཏོང་ལ། དངོས་གཞི་ལ་བརྟེན་པ་ཡིན་ན། ཚེ་དེ་ཉིད་ལ་བདེན་པ་མཐོང་ལ། དྲོད་ཐོབ་ནས་ངེས་པར་མྱ་ངན་ལས་འདའ། རྩེ་མོ་ཐོབ་ནས་དགེ་རྩ་རྒྱུན་མི་འཆད། བཟོད་པ་ཐོབ་ནས་ངན་སོང་དུ་མི་འགྲོ།དྲོད་རྩེ་གཉིས་ལས་འདས་ནས་སངས་རྒྱས་སུ་འགྱུར་སྲིད་ཀྱི། བཟོད་པ་ཐོབ་ནས་མི་སྲིད། རང་སངས་རྒྱས་སུ་བཟོད་པ་ཐོབ་ནས་འགྱུར་ཟེར་རོ། །འདིར་སྤྱིར་བསྟན། ཐུན་མོང་མ་ཡིན་པ་བྱེ་བྲག་ཏུ་བཤད་པ་གཉིས་ཀྱི་དང་པོ་ནི།ཚོགས་ལམ་གྱི་ཆོས་སུ་ཡོད་པ་ཚུལ་ཁྲིམས་སོགས་གང་ཡིན། དྲོད་ཡན་ཆད་ན་ཡོད་པ་ནི། སྦྱོར་ལམ་གྱི་ཆོས་ཀྱང་ཡིན་ནོ། །སྦྱོར་ལམ་གྱི་ཆོས་ཡིན་ལ་ཚོགས་ལམ་གྱི་ཆོས་མ་ཡིན་པ་ཡོད་དེ། ཚོགས་བསགས་པ་དེ་ཐར་ཆ་རྫོགས་པས་ངེས་པར་འབྱེད་པ་ནི།དེས་ཐེ་ཚོམ་སྤོང་ཞིང་།བདེན་པ་རྣམས་ལ་འདི་ནི་དུཿ57།9

ཁའོ། །ཞེས་རྣམ་པར་འབྱེད་པའི་འཕགས་ལམ་ཡིན་ལ། དེའི་ཆ་ནི། ཕྱོགས་གཅིག་མཐོང་ལམ། དེ་འདྲེན་པས་ཕན་འདོགས་པའི་ཕྱིར་མཐུན་པའི་དགེ་རྩ་རྣམས་ཏེ།གཅུབ་ཤིང་གཙུབས་པ་ལས་མེའི་སྔ་བར་དྲོད་འབྱུང་བ་བཞིན།བུད་ཤིང་སྲེག་བྱེད་འཕགས་ལམ་མེ་དང་འདྲ་བའི་སྔ་ལྟས་ཡིན་པས་དྲོ་བ་་་དང་། དགེ་བའི་རྩ་བ་གཡོ་བའི་རྩེ་མོ་དང་། ཡོངས་སུ་མི་ཉམས་པའི་སྒོ་ནས་བདེན་པ་ལ་ཆེར་བཟོད་པའི་བཟོད་པ་དང་། འཇིག་རྟེན་པའང་ཡིན་ལ་སྐལ་མཉམ་གྱི་རྒྱུ་མེད་པར་འཕགས་ལམ་རྩལ་གྱིས་འདྲེན་པས་མཆོག་ཀྱང་ཡིན་་པའོ། །གཉིས་པ་ནི། གཞན་གྱི་སྒྲ་རྟགས་ལས་ཤེས་པ་མ་ཡིན་པའི་སོ་སོ་རང་གིས་རིག་པའི་ཡེ་ཤེས་ཀྱི་དམིགས་པ་བདེན་པའི་དབང་དུ་བྱས་པའི་ཆོས་་་་རྣམས་ལ་མཉམ་པར་བཞག་པས་ཡིད་ཀྱིས་བརྗོད་པའི་སྒོ་ནས་དོན་སྣང་བ་ཙམ་མ་གཏོགས་པ་དོན་ཐམས་ཅད་མི་མཐོང་གི ཡིད་ཀྱི་བརྗོད་པ་ཁོ་ན་རང་སྤྱིའི་མཚན་ཉིད་དུ་སྣང་བར་མཐོང་བ་སྣང་བ་ཐོབ་པའི་སྟེ། ངོ་བོ་ཏིང་ངེ་འཛིན་དང་ཤེས་རབ། གྲོགས་མཚུངས་ལྡན་དང་བཅས་པས་ཕུང་པོ་བཞིའོ། །དེ་ཉིད་སྨེ་བའི་ཕྱིར་མི་གནས་པའི་བྱེད་པ་བདག་མེད་པར་སྒོ་མ་པ་ལ་བརྩོན་འགྲུས་བརྟན་པོ་ཀུན་ཏུ་རྩོམ་པས་ཡེ་ཤེས་ཀྱི་སྣང་བ་འབྲིང་ཙམ་དུ་གསལ་བ་སྣང་བ་མཆེད་དོ། །སྣང་བ་འཕེལ་ནས་དོན་དུ་སྣང་བ་ཐམས་ཅད་སེམས་ཁོ་་ནར་ཟད་ཀྱི།དོན་སེམས་ལས་གཞན་མ་ཡིན་ནོ།།ཞེས་ཡེ་ཤེས་ཀྱི་སྣང་བ་ཤིན་ཏུ་གསལ་བར་སྐྱེས་པ་དེ་གཟུང་བའི་རྣམ་གཡེང་སྤངས་པས་གཟུང་བ་མེད་—པ་ལ་བཟོད་པས་ཕྱོགས་གཅིག་ལ་ཞུགས། འཛིན་པའི་རྣམ་གཡེང་ལུས་ཀྱང་འཛིན་མེད་དུ་རྗེས་སུ་རྟོགས་པའི་རྗེས་མཐུན་དུ་གནས་པས་རྗེས་སུ་་་་སོང་ངོ་། །དེ་མ་ཐག་པའི་འོག་ཏུ་མཐོང་ལ་མ་སྐྱེ་བའི་སེམས་སོ། །ཕར་ཕྱིན་དུ་550

རྟོག་པ་བཞི་ལྡན་དུ་བཤད་པ་ནི། དགག་རྟོག་ཡིན། བོད་རྣམས། བློ་རིག་གང་ཡིན་དཔྱོད་དེ། དེ་ནི། གཅིག་ཏུ་མ་ངེས་ཏེ། དྲན་པ་ཉེར་བཞག་བཞིན། འོན་ཀྱང་མཉམ་གཞག་བཟང་བ་རྣམས་སྒྲ་དོན་སྣང་བའི་རྟོག་མེད་གྲུབ་མཐའ་་ལ་གྲགས་པའི་རྟོག་པ་སྟེ། སྒོམ་སྟོབས་ཀྱིས་གསལ་བར་སྣང་ཞིང་། དེ་ཉིད་མངོན་སུམ་དུ་མ་མཐོང་བའི་ཕྱིར་འོག་ནས་འཆད་པའི་འཁྲུལ་བའང་ཡིན་་ལ། མ་འཁྲུལ་བའང་ཡིན་པ་ཞེས་པའི་བློ་དེ་ཡིན་ནོ། །གསུམ་པ་ལ། གཞུང་གཞན་ནས་འབྱུང་ཚུལ་དང་། རང་གཞུང་གི་དགོངས་པ་ངེས་པར་བྱ་བ་གཉིས་ཀྱི་དང་པོ་ནི། འབྲས་བུ་མངོན་པར་རྟོགས་པ་ལ་ལྟོས་ནས་མཐོང་ལམ་སྐད་ཅིག་དང་།ལོག་རྟོག་བསལ་བ་ལ་ལྟོས་ནས་སྐ་ད་ཅིག་བཅུ་དྲུག་དང་།དུཿཁ་ལ་ཆོས་བཟོད་མཐོང་ལམ་དངོས། གཞན་རྣམས་བཏགས་པ་ཡིན་ཞེས་པ་དང་། འདིས་ནི་མཐོང་བའི་ལམ་སྐད་ཅིག་མ་གཅིག་ཡིན་པར་རིག་པར་བྱ་སྟེ། ཞེས་སོགས་གཞུང་གཞན་ལས་སྐད་ཅིག་གཅིག་ཏུ་བཤད་པ་དུ་མ་འབྱུང་ལ།ཁ་ཅིག དབང་པོའི་རིམ་པས་གཅིག་དང་། གཉིས་དང་།བཞི་དང་།། བཅུ་དྲུག་ཏུ་སྐྱེ་བར་བཤད་དོ། །བསྡུ་བར། བསྟན་པ་གནས་པའི་རགས་པ་རྣམ་པར་བཞག་པ་སྤྲོས་པ་དང་བཅས་པ་དང་། སོ་སོ་རང་རིག་དོན་དམ་རྣམ་ངེས་སྤྲོས་བྲལ་གཉིས་ཀྱི་དང་པོ་ལ། ཆོས་ཤེས་ཕྱོགས་མཐུན་གྱི་སེམས་བཞི།རྗེས་ཤེས་ཕྱོགས་མཐུན་གྱི་སེམས་བཞི། མཇུག་ཏུ་ཞི་གནས་འབའ་ཞིག་པ་གཅིག་དང་དགུས་རྫོགས། གཉིས་པ་དེ་བཞིན་ཉིད་ཤེས་པ་དང་མཆུངས་ལྡན་གཅིག་ཁོ་ནས་སེམས་ཀྱི་རང་བཞིན་ལས་བརྩམས་ཏེ་རྫོགས་ལ། ཞི་གནས་གོང་དང་འདྲ་བར་བཤད་དོ།།གཉིས་པ་ལ།དགག་གཞག་སྤང་གསུམ།་གྱི་དང་པོ་ནི།ཁ་ཅིགགཞུང་འདིའི་དགོངས་པ་སྐད་ཅིག་གཅིག་དང་།གཉིས་551

དང་། བཞིའོ། །ཞེ་ན། འདི་ལ་གནས་པ་ལ་ཞུགས་གནས་གཉིས་དང་། དབང་པོའི་ས་མཚམས་ཐ་དད་གཉིས་མེད་པར་འགྱུར་ཞིང་། ཆོས་བཟོད་རྗེས་བཟོད་རིམ་གྱིས་མི་སྐྱེ་བ་དང་། ཆོས་བཟོད་རིམ་གྱིས་མི་སྐྱེ་བར་འགྱུར་ལ།འདོད་ན། དང་པོ་རྣམས་གཞུང་དང་འགལ། ཕྱི་མ་ལ་ནི། ཉི་ཁྲི་སྣང་བར།མཐོང་བའི་ལམ་གྱི་སྐད་ཅིག་མ་བརྒྱད་པ་ལ་ནི་བྱང་ཆུབ་སེམས་དཔའ་་་་་་་རྣམས་ལ་ཚད་མེད་པ་རྣམས་སྒོ་མ་དགོས་པ་ཡིན་ཏེ། དེ་ལྟ་མ་ཡིན་ན། སྐད་ཅིག་མ་དགུ་པ་ལ་སེམས་ཅན་གྱི་ཁམས་ལ་ལྟོས་པ་མེད་པར་འགོག་པར་ལྟུང་བར་འགྱུར་བས་སོ། །ཞེས་པ་དང་འགལ་ལོ། །གཉིས་པ་ལ། མཛོད་དང་། རང་ལུགས་གཉིས་ཀྱི་དང་པོ་ནི། ལོ་ལ་པ་ཡི་ཆོས་མཆོག་ལས། །ཆོས་ཀྱི་བཟོད་པ་ཟག་པ་མེད། །འདོད་སྡུག་བསྔལ་ལ་དེ་ནས་ནི།རྔྷི །དེ་ཉིད་ཆོས་ཤེས་དེ་བཞིན་ཡང་། །དུཿཁ་ལྷག་མ་རྗེས་བཟོད་ཤེས། །བདེན་པ་གསུམ་ལ་དེ་བཞིན་ནོ། །དེ་ལྟར་བདེན་པ་མངོན་རྟོགས་འདི།།སེམས་པ་བཅུ་དྲུག་རྣམ་གསུམ་སྟེ།།མཐོང་དམིགས་བྱ་བ་ཞེས་བྱའོ། །བཟོད་དང་ཤེས་སོགས་གོ་རིམ་བཞིན། །བར་ཆད་མེད་དང་རྣམ་གྲོལ་ལམ། །དེ་ལ་སྐད་ཅིག་བཅོ་ལྔ་ནི། །མ་མཐོང་མཐོང་ཕྱིར་མཐོང་བའི་ལམ།།ཞེས་ཆོས་མཆོག་གི་མཇུག་ཏུ་འདོད་པའི་དུཿཁ་ལ་དམིགས་པའི་ཆོས་བཟོད་ཟག་མེད་གཅིག དེ་ནས་ཆོས་ཤེས། དེ་ནས་ཁམས་གོང་གི་སྡུག་བསྔལ་ལ་དམིགས་པའི་རྗེས་བཟོད། དེ་ནས་རྗེས་ཤེས་ཏེ། དུཿཁ་སྐད་ཅིག་བཞི། གཞན་ཡང་དེ་འདྲ་སྟེ། སེམས་བཅུ་དྲུག་གི་ཟག་མེད་ཀྱི་ཤེས་རབ་ཀྱིས་བདེན་པ་མཐོང་བ་དང་། དེ་དང་མཚུངས་ལྡན་གྱི་དམིགས་པ་དང་།ཆུལ་ཁྲིམས་དང་། སྐྱེ་བ་སོགས་ཀྱི་བྱ་བའི་མངོན་རྟོགས་ཏེ། གསུམ་ཡིན་ལ།དེ་ལ་ཆོས་བཟོད་ཀྱིས་འདོད་པའི་དང་། རྗེས་བཟོད་ཀྱིས་ཁམས་གོང་གི་ཉོན་55་2

མོངས་ཀྱི་ཐོབ་པ་གཅོད་པས་བར་ཆད་མེད་ལམ་དང་། ཤེས་པ་རྣམས་དེ་ལས་གྲོལ་བས་རྣམ་གྲོལ་ལམ་མོ།།དེའི་སྐད་ཅིག་བཅོ་ལྔ་མཐོང་ལམ་ཡིན་ལ།བཅུ་དྲུག་པ་ནི།འབྲས་བུ་ཡིན་པ་དང་།ཤེས་པ་བརྒྱད་དང་རྣམ་པ་བཅུ་དྲུག་ཐོབ་པ་དང་།ལམ་སྔ་མ་ཉམས་པ་དང་།རྒྱུན་ཆགས་པའི་ཕྱིར་སྒོ་མ་ལམ་ཡིན་ནོ། །ཤེས་པ་བདུན་མཐོང་བ་མ་རྫོགས་པས་བར་མར་གྱུར་པའི་ཕྱིར་མཐོང་ལམ་ཡིན་ཟེར་རོ། །གཉིས་པ་ལ། ངོ་བོ་དང་། རབ་ཏུ་དབྱེ་བ་དང་། ཁྱད་པར་དཔྱད་པ་དང་། དེའི་ཡོན་ཏན་ལུང་གིས་བཤད་པ་བཞིའི་དང་པོ་ནི། རྣམ་དབྱེ་རྒྱས་པར་བཤད་པ་ལ་ལྟོས་ནས་མདོར་བསྡུ་ན། དུས་ཆོས་མཆོག་མཇུག་ཏུ་ལོ་ཀ་ལས་འདས་པའི་ཡེ་ཤེས་རྣམ་པར་མི་རྟོག་པ་དམིགས་པའི་རྣམ་རྟོག་གི་གཉེན་པོར་གྱུར་པས་མི་དམིགས་པའི་ཏིང་ངེ་འཛིན་ཞི་གནས་དང་།ཤེས་རབ་ལྷག་མཐོང་མཚུངས་ལྡན་སེམས་སེམས་བྱུང་དང་བཅས་པ་སྟེ། དམིགས་བྱ་གཟུང་བ་དང་དམིགས་བྱེད་འཛིན་པ་མེད་པར་མཉམ་པས་དེ་བཞིན་་་་་ཉིད་དང་མཉམ་པར་ཤེས་པའང་དེ་ཡིན་ཏེ། དེས་སོ་སོ་རང་གི་རྒྱུད་ལ་བདག་གི་མཚན་མར་མི་རྟོག་པས་སེམས་ཅན་དང་། གཟུགས་སོགས་ཆོས་ཀྱི་མཚན་མར་མི་རྟོག་པས་ཆོས་དང་། ཐམས་ཅད་བྱེ་བྲག་མེད་པར་བདག་ཆོས་ཀྱི་མཚན་མར་མི་རྟོག་པས་གཉིས་ཀུའི་བརྡ་སྟེ། འདུ་ཤེས་བསལ་བ་སྟེ། མ་དམིགས་པར་གཏོགས་པ་དང་། དེ་བཞིན་གཤེགས་པའི་ཆོས་དེ་བཞིན་ཉིད་ཤེས་པའོ། །དེ་གསུམ་མཐོང་སྤང་ཉོན་མོངས་ཀྱི་ས་བོན་ཆུང་འབྲིང་དང་།ཐམས་ཅད་གསུམ་སྤོང་ཞིང་ཞི་ལྷག་གཉིས་གཉིས་ཡོད་ཀྱང་ཟུང་དུ་འབྲེལ་་བས་གསུམ་དུ་བསྡུས་ལ། དང་པོ་གཉིས་ཆོས་ཤེས་པ་དང་། ཐ་མ་རྗེས་ཤེས་དང་མཚུངས་ལྡན་དུ་བསྡུ་བར་རོ། །འདིར་ཉན་ཐོས་ཀྱིས་ཆོས་ཀྱི་བདག་མེད་553

དངོས་སུ་མི་མཐོང་ཡང་ཆོས་བདག་བི་མཚན་མར་མི་འཛིན་པའི་ཕྱིར་དེ་་་་སྐ་ད་བཟིགད་ཟེར་རོ། །གཉིས་པ་ལ། བསྟན་བཤད་གཉིས་ཀྱི་དང་པོ་ནི།དམིགས་པ་དུཿཁ་ལ་དེའི་ཆོས་ཀྱི་དེ་ཁོ་ན་ཉིད་ཤེས་པའི་ཕྱིར་བཟོད་པའམ་ཤེས་པའི་དབང་དུ་བྱས་ནས་སྡུག་བདེན་ལ་བཟོད་པ་དང་། ཆོས་ཀྱི་དེ་ཁོ་ན་ཤེས་པའམ་ཆོས་བཟོད་ལས་ཤེས་པས་དང་དེའི་རྒྱུ་འ་ས་བྱུང་ནས་དེ་དང་་་་མཐུན་པར་རྟོགས་པས་རྗེས་སུ་རྟོགས་བཟོད་དང་།རྟོགས་ཤེས་སོ།།གཉིས་པ་ནི། སྡུག་བདེན་ནི། སྔར་རྒྱས་པར་བཤད་དོ། །དེའི་དབང་དུ་བྱས་པའི་ཆོས་མི་རྟག་པ་ལ་སོགས་མདོ་སྡེ་ལས་བསྟན་པ་རང་མཚན་སྤྱི་མཚན་རྣམས་སོ། །ཤེས་པ་ནི། སྦྱོར་ལམ་དུ་དེའི་དབང་དུ་བྱས་པའི་མདོ་སྡེ་ལ་སོགས་པའི་ཆོས་ལ་ཚུལ་བཞིན་ཡིད་བྱེད་ཀྱིས་རྣམ་པར་དཔྱོད་པའོ། །བཟོད་པ་ནི། སྔར་སྦྱོར་ལམ་དུ་རྣམ་པར་དཔྱོད་པ་དེའི་བདག་རྐྱེན་གྱི་དབང་དུ་བྱས་ནས་སྒོམ་པའོ། །སོ་སོ་རང་གི་བློ་ལ་སྡུག་བདེན་གྱི་དེ་བཞིན་ཉིད་མངོན་སུམ་དུ་མཐོང་བར་་གྱུར་པའི་ཟག་མེད་ཀྱི་ཤེས་རབ་ཡང་དག་ལྟ་བ་སྟེ། ཟག་མེད་ཀྱི་ཤེས་རབ་གང་གིས་དུཿཁ་མཐོང་སྤང་ཉེར་བརྒྱད་སྤོང་བ་དེའོ།།འདིར་མཐོང་སྤང་ཤེས་སྒྲིབ་སྤོང་བ་མ་སྨོས་ཀྱང་རང་རྒྱལ་གྱིས་གཟུང་རྟོག་དང་། བྱང་སེམས་ཀྱིས་གཉིས་ཀ་སྤོང་བ་དོན་གྱིས་ཐོབ་བོ། །བཟོད་པ་དེས་དུཿཁ་མཐོང་སྤང་སྤངས་པའི་གནས་གྱུར་པའི་དེ་མ་ཐག་ཏུ་ཟག་མེད་ཀྱི་ཤེས་པ་གང་གིས་རྣམ་གྲོལ་་ཏེ།བདེན་པའི་དེ་བཞིན་ཉིད་གནས་གྱུར་ཏེ།མངོན་དུ་བྱེད་པ་སྟེ།མྱོང་བའོ།།ཆོས་བཟོད་ཤེས་འདི་གཉིས་འཕགས་པ་སློབ་མི་སློབ་ཀྱི་ཆོས་རྣམས་དེ་ལས་ཡང་འབྱུང་བའི་རྒྱུའོ། །ཞེས་དེ་ལ་དམིགས་ནས་སོ་སོ་རང་ལ་མངོན་དུ་གྱུར་སོགས་སོ། །ཟག་མེད་ཀྱི་ཤེས་པ་གང་གིས་རྗེས་བཟོད་ངེས་པར་འཛིན་ཅིང་551

མྱོང་བར་བྱེད་པའོ། །ཆོས་བཟོད་ངེས་པར་འཛིན་པ་ཆོས་ཤེས་ཡིན་ན། བཅུ་དྲུག་པས་མང་བར་འགྱུར་ཞིང་། མིན་ན། འདི་ལའང་མཚུངས་ཤེ་ན། རྣམ་གྲོལ་ལ་མངོན་སུམ་དུ་བྱེད་པ་དེ་ཉིད་ཀྱིས་ཆོས་བཟོད་ངེས་པར་འཛིན་པས་སྐྱོན་མེད་དོ། །སྡུག་བདེན་ལ་སེམས་བཞི་སྦྱར་བ་དེ་བཞིན་དུ་བདེན་པ་ལྷག་་མ་གསུམ་པོ་རྣམས་ལ་ཡང་བཟོད་པ་ཤེས་པ་རྣམས་ཅི་རིགས་སུ་སྟེ། ཇི་ལྟར་མཐུན་མཐུན་དུ་སྦྱར་རོ། །གསུམ་པ་ནི། འདས་ལམ་གྱི་ཡུལ་དེ་བཞིན་ཉིད་དུ་དང་། ཡང་དག་པའི་ཡེ་ཤེས་གཉིས་ཡིན་པས་སེམས་བཅུ་དྲུག་པ་དེ་ལ་ཆོས་བཟོད་ཤེས་ཀྱིས་གཟུང་རྟོག་སྟེ། ཡེ་ཤེས་ཀྱི་ཡུལ་དེ་བཞིན་ཉིད་ཤེས་པའི་ཕྱིར་རྗེས་སུ་བཟོད་ཤེས་ཀྱིས་འཛིན་པ་རྟོགས་ཏེ།ཆོས་བཟོད་ཆོས་ཤེས་དང་།རྗེས་བཟོད་ཀྱི་ཡེ་ཤེས་རིག་པའི་ཕྱིར། འདིས་མཐོང་ལམ་ཆོས་ཅན་ཡུལ་དུ་མི་བྱེད་ཟེར་བ་བསལ་ཞིང་།ཨ་བྷྱ།གཟུང་འཛིན་རང་བཞིན་མེད་པ་ལ་འཆད་པའང་བསལ་ལོ། །བཟོད་ཤེས་ཐམས་ཅད་ལ་ཡང་སྔོན་ཀུན་རྫོབ་ཤེས་པས་དཔྱད་པའི་བདེན་པ་ལ་དུཿཁའོ། །སྙམ་པའི་རྟོག་པ་དང་། འདུ་ཤེས་ཀྱི་མཚན་མ་མེད་པར་རྣམ་གྲོལ་གྱི་ཤེས་པ་སྤྲོས་བྲལ་བདེན་པའི་དོན་ཙམ་འབའ་ཞིག་་་་པའི་དེ་བཞིན་ཉིད་ལ་དམིགས་པ་མཚན་མེད་དུ་གནས་པའི་རྣལ་འབྱོར་་་་་ཅན་ཏེ།མདོར།དད་པའི་རྗེས་སུ་འབྲང་བ་དང་།ཆོས་ཀྱི་རྗེས་སུ་འབྲང་བའི་མཐོང་བའི་ལམ་ལ་ཞུགས་པ་གཉིས་དང་། གང་ཟག་དྲུག་པ་ཡང་མཚན་མ་མེད་པ་ལ་གནས་པ་ཡིན་ལ། དེ་ལས་གཞན་པ་ལྔ་པོ་དད་པས་མོས་པ་དང་།མཐོང་བས་ཐོབ་པ་དང་། ལུས་ཀྱིས་མངོན་སུམ་བྱེད་པ་དང་། ཤེས་རབ་ཀྱིས་རྣམ་པར་གྲོལ་བ་དང་། གཉིས་ནའི་ཆ་ལས་རྣམ་པར་གྲོལ་བ་དེ་དག་ཀྱང་འགོག་པ་ལ་ཞི་བའི་འདུ་ཤེས་ཀྱིས་གནས་པ་ཡིན་པས་དེའི་ཕྱིར་མཚན་མ་་་555

མེད་པར་གནས་པ་ཞེས་བྱའོ། །ཞེས་སོ། །སྐད་ཅིག་བཅུ་དྲུག་པ་མཐོང་ལམ་མིན་པ་བསལ་བའི་ཕྱིར་སེམས་ཀྱི་སོགས་ཏེ། དེ་དག་གི་བདེན་པ་རེ་རེ་ལ་སྔོན་མ་མཐོང་བའི་རྣམ་པ་བཞི་བཞིར་མཐོང་བའི་ཕྱིར་རོ། །སྐད་ཅིག་ཀྱང་དུས་མཐའི་སྐད་ཅིག་མིན་གྱི། ཤེས་བྱའི་དངོས་པོ་ལ་འདི་ནི་འདིའོ་ཞེས་ཤེས་པའི་ཤེས་པ་སོགས་ཏེ། དུཿཁ་ཤེས་པར་བྱའོ། །ཞེས་ངེས་པ་ཙམ་ལ་སྐད་ཅིག་ཏུ་བྱས་པའོ། །དེ་ཐམས་ཅད་ཀྱང་སྟན་ཐོག་གཅིག་ཏུ་སྒོམ་གྱི། བར་དུ་སྟན་ལས་ལྡང་བ་མེད་དེ། གང་བརྒྱད་པ་འབྲས་བུ་མ་ཐོབ་པར་ལྡང་བ་འདི་ནི་གནས་མེད་དོ། །ཞེས་སོ། །ཐུན་མོང་གི་ལུགས་ཀྱིས། མཉམ་གཞག་བྲེང་གཅིག་ཡིན་ལ། ཕར་ཕྱིན་པས་ཚད་མེད་སྒོ་མ་པ་དང་། གཞན་དགེ་བ་ལ་འགོད་ཅིང་བསྔགས་པ་བརྗོད་པ་སོགས་རྗེས་ཐོབ་ཀྱང་བར་བར་དུ་བཤད་དོ། །དེ་ལྟར་མཐོང་ལམ་གྱི་སྤྲོས་པ་ནི། རྣམ་གཞག་ཙམ་སྟེ། ལོ་ཀ་ལས་འདས་པའི་གནས་སྐབས་ནི། སོ་སོ་རང་གིས་རིག་བྱ་ཡིན་པའི་ཕྱིར་རོ། །ལམ་བདེན་ནི། རྣམ་པ་བཞི་སྟེ། རྣམ་པར་བཞག་པ། རྣམ་པར་རྟོག་པ། མྱོང་བ་དང་ཡོངས་སུ་རྫོགས་པ་ལས། དང་པོ་ནི། འཕགས་པ་རྣམས་ཀྱིས་རང་གི་ཁོང་དུ་ཆུད་ནས་རྗེས་ཐོབ་ཏུ་གཞན་ལ་གོ་བའི་ཕྱིར་མིང་ཚིག་ཡི་ཤེས་ལམ་བདེན་འཇོག་པ་འདི་་་བཟོད་པའོ།།ཤེས་པའོ།།ཞེས་སོགས་སྟོན་པའོ།།གཉིས་པ་ནི།མངོན་རྟོགས་ལ་ཞུགས་པས་ལོ་ཀ་པའི་ཤེས་པས་ཇི་ལྟར་རྣམ་པར་བཞག་པ་བཞིན་རྟོག་ཅིང་གོམས་པར་བྱེད་པའོ། །གསུམ་པ་ནི། དེ་གོམས་པས་མཐོང་ལམ་མྱོང་བའོ། །བཞི་པ་ནི། དེའི་འོག་ཏུ་གནས་གྱུར་རྫོགས་ནས་ཐོབ་པ་མཐར་ཕྱིན་པ་ཐོབ་པའོ།།དེ་ནས་རྗེས་ཐོབ་ཏུ་ལམ་བདེན་འཇོག་སྟེ།འདི་ནི་ལམ་གྱི་འཁོར་ལོའོ།།བཞི་པ་ལ།བཟོད་ཤེས་གཉིས་དང་།ཡེ་ཤེས་བཞིའི་ཡོན་ཏན་བཤད་པ་གཉིས་556

ཀྱི་དང་པོ་ནི། དོན་དམ་པའི་ཆོས་བདེན་པ་རྣམས་ལ་ཆོས་ལ་ལྟ་བའི་མིག་འཕགས་པའི་ཤེས་རབ་ཀྱི་སྤྱན་ཉོན་མོངས་ཀྱི་རྡུལ་སོགས་ཏེ། མཐོང་སྤང་ཉོན་མོངས་ཀྱི་རྡུལ་སྤོང་བའི་རྡུལ་མེད་དོ། །དྲི་མ་སྤངས་པའི་གནས་སུ་སྐྱེ་བའི་ཕྱིར་དྲི་མ་དང་བྲལ་ལོ། །ཡང་། ཆོས་བཟོད་ཀྱིས་བདེན་བཞི་མངོན་སུམ་དུ་ཡོངས་སུ་ཤེས་པ་དང་། ཆོས་ཤེས་ཀྱིས་སྒྲིབ་པ་སྤངས་པའི་རྣམ་གྲོལ་དུ་སྐྱེ་བའི་ཕྱིར། སྤོང་བས་ལམ་དག་པའི་ཕྱིར་རིམ་བཞིན་ནོ། །ཀྱང་ནི། སྔ་མར་མ་ཟད་ཅེས་པའོ། །གཉིས་པ་ནི། ཆོས་མཐོང་སོགས་མཐོང་ལམ་གྱི་དབང་དུ་མཛད་ནས་གསུངས་ཏེ། གདུལ་བྱས་བདེན་པ་མཐོང་བ་ན། དེའི་ཡོན་ཏན་བསྔགས་པར་གསུངས་པའི་ཕྱིར་འདི་གོང་མ་ལའང་སྦྱ་ར་རོ། །ཆོས་བདེན་བཞིའི་དེ་ཁོ་ན་ཉིད་རྟོགས་པའི་ཕྱིར་མཐོང་ངོ་། །ཆོས་གནས་གྱུར་མངོན་སུམ་དུ་ཐོབ་པའོ། །ཡེ་ཤེས་སྔ་མ་གཉིས་འཕགས་པའི་ཆོས་ཀྱི་རྒྱུར་རིག་གོ །བདེན་པའི་ཤེས་བྱ་ཇི་སྙེད་པ་ཡོངས་སུ་རྫོགས་པར་རྟོགས་ནས་དེས་མ་ཤེས་པ་ཤེས་པར་བྱར་མེད་པས་སོ། །བཟོད་ཤེས་ཐམས་ཅད་ཀྱིས་ལས་ལམ་གྱི་འབྲས་བུ་རང་གིས་ཐོབ་པ་ལ་སོམ་ཉི་ལས་བརྒལ་ཏེ་ཡུན་རིང་པོ་ནས་འདོད་ནས་བསྒྲུབས་པས་དེ་ཐོབ་པ་ལ་ཐེ་ཚོམ་མེད་པས་སོ། །དེ་དུས་ན་གཞན་གྱིས་མཐོང་ལམ་ཐོབ་པ་ལ་ཡང་ཡིད་གཉིས་མེད་པས་ཐེ་ཚོམ་ལས་བརྒལ་ཏེ།གཞན་ལ་ལུང་མ་མནོས་ཀྱང་རང་ཉིད་མཁས་པས་ལམ་སོགས་སོ། །ཤེས་ནས་དད་པ་ཐོབ་པས་གཞན་མུ་སྟེགས་ཅན་གྱིས་བསྟན་པ་ལ་མོས་པ་མི་འཕྲོག་་་པའི་ཕྱིར་ལྟ་ལམ་གཞན་གྱིས་མི་བཀྲི་སྟེ།ཁྲིད་མི་ནུས་སོ།།རང་གིས་ཐོབ་ཟིན་ལས་བརྩམས་ཏེ་གཞན་ལ་དྲི་བ་དང་། གཞན་གྱིས་དྲིས་པ་ལུང་སྟོན་པ་ལ་སྡིག་པ་འདོད་པ་རྫུན་སྨྲ་བ་དང་མངོན་པའི་ང་རྒྱལ་ཅན་བཞིན་དུ་སེམས་་་557

ཞུམ་པ་མེད་པས་སོ། །གསུམ་པ་ནི། མཐོང་ལམ་བཅུ་དྲུག་རིམ་བཞིན་སྐྱེ་ན།མཐོང་སྤང་ཡང་རིམ་གྱིས་སྤོང་བར་འགྱུར་ལ། འདོད་ན། བསྡུ་བར། ཉོན་མོངས་པ་ནི། གཅིག་ཅར་སྤོང་བར་རིག་པར་བྱའི། རིམ་གྱིས་ནི་མ་ཡིན་ནོ། །ཞེས་པ་དང་འགལ་ཞེ་ན། མ་ཁྱབ་སྟེ། ཁམས་དང་ས་ལ་ཆེ་འབྲིང་དུ་བཅད་ནས་རིམ་གྱིས་མི་སྤོང་བ་ལ་དགོངས་ཀྱི། ཐམས་ཅད་གཅིག་ཅར་སྤོང་བ་མིན་ཏེ། ཉན་ཐོས་ཀྱི་མཐོང་ལམ་བཅོ་ལྔར་སྐྱེ་ཡང་མཐོང་སྤང་གཅིག་ཅར་སྤོང་བར་བཤད་པའི་ཕྱིར་རོ། །བཞི་པ་ལ། བསྟན་བཤད། ཞར་བྱུང་ལམ་སྒོམ་པ་དང་། ས་གོང་མས་འོག་མའི་དགེ་བ་ལ་དབང་འབྱོར་ཚུལ་དང་བཞིའི་དང་པོ་ནི། མཐོང་ལམ་ལས་གོང་དུ་གྱུར་པ་ནི། མཐོང་ལམ་གྱིས་སྒོམ་སྤང་སྤོང་མི་ནུས་པ་ལས། འདིས་ཀུན་སྦྱོར་ལྷག་མ་སྒོམ་སྤང་སྤོང་བའི་ཕྱིར་ཞུགས་པའི་ནུས་པས་གོང་དུ་གྱུར་པ་ཡིན་གྱི། དུས་ཀྱིས་མ་ཡིན་ནོ། །དེ་ལ་ཟག་པ་ཡོད་མེད་ཀྱིས་ཕྱེ་བ་འདས་མ་འདས། སྤང་བྱས་ཕྱེ་བ་ཆུང་ངུ་སོགས། ནུས་པས་ཕྱེ་བ་སྦྱོ་ར་སོགས་སོ། །གཉིས་པ་ལ། ཟག་བཅས་ཟག་མེད་དང་། སྤང་བྱ་དང་།་ནུས་པས་ཕྱེ་བ་གསུམ།་གྱི་དང་པོ་ལ། འཇིག་རྟེན་དང་། འདས་པ་གཉིས་ཀྱི་དང་པོ་ལ།བསྟན་བཤད་གཉིས་ཀྱི་དང་པོ་ནི།འདིས་སེམས་པར་བྱེད་པས་ན།བསམ་གཏན་ཏེ། དགེ་བའི་སེམས་རྩེ་གཅིག་པའི་ཏིང་ངེ་འཛིན། རྗེས་འབྲང་དང་བཅས་ན་ཕུང་པོ་ལྔའོ།།དེ་ལ་འབྲས་བུ་སྐྱེ་བའི་དང་།རྒྱུ་སྙོ་མས་འཇུག་གི་བསམ་གཏན་གཉིས་ཀྱི་དང་པོ་བཤད་ཟིན་ལ། གཉིས་པ་དེ་ལ་དབྱེ་ན། དང་པོ་སོགས་སོ། །སྐྱེ་བ་ན་གཟུགས་མེད་ཅིང་། སྙོམས་འཇུག་གི་ཚེ་གཟུགས་ཀྱི་འདུ་ཤེས་མེད་པས་གཟུགས་མེད་དོ། །ངོ་བོ་དགེ་བ་རྩེ་གཅིག་པ། རྗེས་འབྲང་དང་བཅས་ན་ཕུང་པོ་བཞི་ཡིན་ལ། བརྒྱད་པོ་དེ་དག་ཀྱང་ཉོན་མོངས་སོགས་558

སོ། །གཉིས་པ་ལ། ཉོན་མོངས་ཀྱི་དང་། རྣམ་བྱང་གི་བསམ་གཏན་དང་། མིང་དང་བརྡས་འཚམ་པར་རྣམ་པར་གནས་པའི་རྣམ་གཞག་དང་། རྫོགས་ལ་བཟང་བ་རྣམ་དག་དང་བཞིའི་དང་པོ་ནི། བསམ་གཏན་གཟུགས་མེད་ཀྱི་སེམས་བསྒྲིབས་ལ་ལུང་མ་བསྟན་དུ་བྱེད་པའི་རྩ་བ་སྲེད་སོགས་ཏེ། དེས་ཉོན་མོངས་ཅན་དུ་གྱུར་པ་ལ། ས་ཅིདེ་པའི་རྩ་ཉོན་ཉེ་ཉོན་འབྱུང་བས་སོ། །སྲེད་པ་ནི། གསུམ་པ་མན་ཆད་ཤིན་ཏུ་སྦྱངས་པ་ལས་བྱུང་བའི་བདེ་བ་དང་། དེ་ཡན་ཆད་ཤིན་ཏུ་སྦྱངས་པ་ཉིད་བདེ་བ་ཡིན། དེ་ལ་རོ་མྱང་སྟེ་ལངས་པ་དེའི་རོ་མྱང་།ཞུགས་པ་དེ་ལ་རོ་མྱང་ངོ་།།བསམ་གཏན་ལ་བརྟེན་ནས་སྔོན་གྱི་མཐར་རྟོགས་་ཀྱི་ལྟ་བས་ནི། ལྟ་བ་ཀུན་ནས་སློང་བ་མང་དུ་འབྱུང་བས་ཤས་ཆེའོ། །དེས་ཁྱད་པར་ཐོབ་ནས་ཁེངས་པར་འགྱུར་བའི་ཕྱིར་ང་རྒྱལ་གྱིས་ཤས་ཆེ་་་་བའོ། །དེ་ཁོ་ན་ཉིད་མ་རྟོགས་པས་རང་གི་ཁྱད་པར་དེ་ཐོབ་པ་ལ་ཐར་པ་ཡིན་མིན་ཐེ་ཚོམ་མང་དུ་འབྱུང་བས་ཤས་ཆེ་བའོ། །དེ་ལྟ་བཞིས་སེམས་སོགས་ཁ་ཅིག་ཐེ་ཚོམ་གཡོ། ང་རྒྱལ་མཐོ་བར་འཇུག་པས་རྩེ་བ་དང་ཆོས་མི་མཐུན་པས་རྩ་བ་མིན་ཞེས།ལུང་མ་བསྟན་པའི་རྩ་བ་གསུམ། །དེ་ནི་སྲེད་དང་མ་རིག་བློ། །རྣམ་གཉིས་མཐོར་འཇུག་ཕྱིར་དེ་ལས། །གཞན་མིན་བཞི་ཞེས་ཉི་འོག་པ།།ཞེས་སོ།།གཉིས་པ་ནི།རང་སའི་ཉོན་མོངས་མངོན་གྱུར་གྱི་དབེན་པ་དག་པའི་བསམ་གཏན་གཟུགས་མེད་ལོ་ཀ་པ་ཡང་དགེ་བའི་ཕྱིར་རང་སའི་ཉོན་མོངས་ཀྱི་ཀུན་དཀྲིས་དང་བྲལ་བའི་ཕྱིར་རྣམ་བྱང་ངོ་། །དེ་ལ་དབང་རྟུལ་ད་ལྟ་དག་པ་ལ་གནས་ཀྱང་དགའ་བདེའི་ཕན་ཡོན་མི་བཟོད་པས་ཉོན་མོངས་སྐྱེ་བ་དང་མཐུན་པར་ཉམས་འགྱུར་ནི།ཉམས་པའི་དང་།དབང་པོ་རྣོ་འབྲིང་གིས་མི་ཉམས་ཤིང་གོང་དུ་མི་འཕོ་བ་རང་ས་དང་མཐུན་པ་གནས་་་559

པའི་དང་། དེ་ལས་ས་གོང་མ་འཐོབ་པར་བྱེད་པ་ཁྱད་པར་གྱི་དང་། དེ་ལས་ཟག་མེད་ལ་འཇུག་པ་ངེས་འབྱེད་ཀྱི་ཆ་མཐུན་དང་བཞི་སྟེ། དག་པ་ཉམས་པའི་ཆ་མཐུན་སོགས། །རྣམ་བཞི་དེ་ནི་གོ་རིམ་བཞིན། །ཉོན་མོངས་སྐྱེ་དང་རང་ས་དང་། །གོང་མ་ཟག་མེད་རྗེས་མཐུན་པའོ། །ཞེས་པ་དང་མཐུན་ནོ། །སྲིད་རྩེ་ལ་བཞི་པ་མེད་ལ། དེ་ཉིད་དང་པོ་ནས་སྲིད་རྩེའི་བར་ལུགས་མཐུན་ལུགས་མི་མཐུན་དུ་འཇུག་པ་བར་མེད་དང་། སྲིད་རྩེ་མ་གཏོགས་པ་ལ་རེ་རེ་བོར་ནས་ལུགས་མཐུན་ལུགས་མི་མཐུན་དུ་འཇུག་པ་ཐོད་རྒལ་ཏེ། སྲིད་རྩེ་ལ་ནི་ཤིན་ཏུ་རིང་བའི་ཕྱིར་མི་འཇུག་གོ །སངས་རྒྱས་དང་གྲངས་མེད་གཉིས་རྫོགས་པའི་བྱང་སེམས་ནི། ཅི་དགར་འཇུག་གོ །མཛོད་དུ། ས་བརྒྱད་རྣམ་པ་གཉིས་འབྲེལ་དང་། །གཅིག་རྒལ་སོང་ཞིང་འོང་ནས་ནི། །རིས་མི་མཐུན་པ་གསུམ་པར་འགྲོ །ཐོད་རྒལ་གྱི་ནི་སྙོམས་འཇུག་ཡིན།།ཞེས་ཟག་བཅས་བརྒྱད་ལ་སོང་འོང་། ཟག་མེད་བདུན་ལ་སོང་འོང་། ཟག་བཅས་བདུན་ལ་རེ་རེ་བོར་བའི་སོང་འོང་། ཟག་བཅས་ཟག་མེད་རེ་རེ་སྤེལ་ནས་རེ་རེ་བོར་བའི་སོང་འོང་སྟེ། སྔ་མ་བྱང་ནས་ཕྱི་མ་བྱེད་ལ། དེའང་གླིང་གསུམ་དུ་དགྲ་བཅོམ་དུས་མི་སྦྱོར་གྱིས་བྱེད་ཀྱི། གཞན་གྱིས་མིན་ནོ། །གསུམ་པ་ལ། བསྟ་ན་བཤད་གཉིས་ཀྱི་དང་པོ་ནི། ངོ་བོ་དང་། རྒྱུ་དང་། འབྲས་བུ་དང་། དབྱེ་བ་བཞི་ཡན་ལག་སོགས་རིམ་པ་བཞིན་ནོ། །གཉིས་པ་ལ། ཡན་ལག་དང་། སྙོམས་འཇུག་དང་།ཚད་དང་།མིང་གདགས་གཞིའི་དང་པོ་ལ།བསམ་གཏན་གྱི་ཡན་ལག་བརྩི་བ་དང་། གཟུགས་མེད་ཀྱི་དམིགས་བསལ་གཉིས་ཀྱི་དང་པོ་ནི། ཡན་ལག་ཚོགས་པས་ལུས་སུ་བཞག་པ་དང་འདྲ་བར་བསམ་གཏན་གྱི་ཡན་ལག་ནི། ཆ་ཤས་ཡིན་ཏེ། ཚོགས་པས་བསམ་གཏན་དུ་རྣམ་པར་བཞག་པ་ནི། བསམ་གཏན་560

དང་པོ་ལ་རྟོག་དཔྱོད་གཉིས། འདོད་པའི་འདོད་ཆགས་དང་། གནོད་སེམས་རྣམ་འཚེ་རྣམ་རྟོག་གསུམ་དང་། དུཿཁ་ཡིད་མི་བདེ་དང་འཆལ་ཚུལ་དང་།རྣམ་གཡེང་ལྔ་སྤོང་བ་གཉེན་པོའི་ཡན་ལག རྟོག་དཔྱོད་ཀྱི་སྤང་བྱའམ་འདོད་པས་དབེན་པ་ལས་སྐྱེས་པའི་དགའ་བདེ་ཕན་ཡོན་དང་། སེམས་རྩེ་གཅིག་པ་དེ་གཉིས་ཀུའི་གནས་ཏེ། དེ་ལ་བརྟེན་ནས་རྟོག་དཔྱོད་འཇུག་ཅིང་དགའ་བདེ་འབྱུང་བས་སོ།།ནང་དང་བ།དང་པོའི་འདོད་ཆགས།རྟོག་དཔྱོད་དུཿཁ་རྒོད་པ། ཏིང་ངེ་འཛིན་མ་རྫོགས་པ་ལྔའི་གཉེན་པོའོ། །དེའི་སྦྱོར་མཐའི་ཡིད་བྱེད་ཀྱི་ཏིང་ངེ་འཛིན་ལས་སྐྱེས་པའི་དགའ་བདེ་ཕན་ཡོན་ནོ། །བཏང་སྙོམས་དྲན་ཤེས་གསུམ་ནི། གཉིས་པའི་འདོད་ཆགས་དང་། ཡིད་བདེ་དང་།དགའ་བ་དང་།ཏིང་ངེ་འཛིན་མ་རྫོགས་པའི་གཉེན་པོ།གཟུགས་དང་ཡིད་ཀྱི་ལུས་ཀྱི་ཚོར་བ་དང་ཤིན་ཏུ་སྦྱངས་བདེ་ཕན་ཡོན་ནོ། །འདུ་བྱེད་བཏང་སྙོམས་དང་དྲན་པ།རྟོག་དཔྱོད།བདེ་སྡུག ཡིད་མི་བདེ།དབུགས་འབྱུང་རྔུབ་སྟེ།སྐྱོན་བརྒྱད་ལས་གྲོལ་བའི་དག་པ་ནི། གསུམ་པའི་འདོད་ཆགས་ཡིད་བདེ་ལ་རྩོལ་བ་དབུགས་འབྱུང་རྔུབ་ཏིང་ངེ་འཛིན་མ་རྫོགས་པའི་གཉེན་པོ། ཚོར་བ་བཏང་སྙོམས་ཕན་ཡོན་ནོ། །དེ་བཞིན་ཆོས་གཞན་ཡང་ཡོད་བཞིན་དུ་དེ་དག་ཉི་ཚེ་ཡན་ལག་ཏུ་བཞག་པ་ནི། སྤང་བྱའི་གཉེན་པོ་དང་།ལུས་སེམས་ལ་ཕན་འདོགས་པའི་ཕན་ཡོན་དང་། དེ་གཉིས་ཀུའི་གནས་སམ་རྟེན་ཡིན་པས་གཙོ་བོར་གྱུར་ཅིང་བསམ་གཏན་པ་རྣམས་ལ་ཆེས་ཕན་འདོགས་པའི་ཕྱིར་་རོ། །མཛོད་དུ། རབ་ཏུ་དང་བ་དད་པ་ཡིན། །རྫས་སུ་བཅུ་གཅིག་ཅེས། ནང་དང་བ་དད་པར་བྱས་ནས་རྫས་བཅུ་གཅིག་ཏུ་འཆད་ཀྱང་འདིར་ནང་དང་བ་དྲན་ཤེས་བཞིན་བཏང་སྙོམས་ཡིན་ལ། དེ་དང་པོར་ཡོད་ཀྱང་རྟོག་དཔྱོད་561

ཀྱི་སྒོ་ནས་བསྒྲུབས་པས་མ་སྨོས། གཉིས་པར་དགའ་བས་ཀུན་ནས་དཀྲིས་པས་རང་མིང་གིས་མ་སྨོས། གསུམ་པར་དེ་དང་བྲལ་བས་རང་མིང་གིས་སྨོས་པར་བཤད་པས་རྫས་བཅུ་གཅིག་མེད་དོ། །མཛོད་དུ། ཉོན་མོངས་ཅན་ལ་དགའ་བདེ་དང་། །རབ་དང་ཤེས་བཞིན་དྲན་པ་དང་། །བཏང་སྙོམས་དྲན་པ་དག་པ་མེད། །ཁ་ཅིག་ཤིན་ཏུ་སྦྱངས་བཏང་སྙོམས། །ཞེས་ཉོན་མོངས་ཅན་ལ་དེ་དག་མེད་ཅིང་། སྐྱེ་བའི་བསམ་གཏན་དག་པ་ནི། །ཡིད་བདེ་བདེ་དང་བཏང་སྙོམས་དང་། །བཏང་སྙོམས་ཡིད་བདེ་བདེ་བ་དང་། །བཏང་སྙོམས་བཏང་སྙོམས་ཚོར་བ་ཡོད། །ཅེས་བསམ་གཏན་གཉིས་པ་ཡན་ཆད་ན་མིག་ཤེས་སོགས་གསུམ་མེད་པས། སྙོམས་འཇུག་གི་བསམ་གཏན་དང་མི་འདྲ་ཟེར་རོ། །གཉིས་པ་ནི། གཟུགས་མེད་བཞི་ན་ཡན་ལག་མི་འདྲ་བའི་རྣམ་གཞག་མེད་དེ། ཐམས་ཅད་རོ་གཅིག་པས་སོ། །ཉི་ཁྲི་སྣང་བར་ཐམས་ཅད་བཏང་སྙོམས་དང་རྩེ་གཅིག་གི་ཡན་ལག་གཉིས་ལྡན་ཡིན་གྱི། མི་འདྲ་བའི་རྣམ་གཞག་མེད་པར་བྱེད་དོ། །དེས་ན་དམིགས་པ་ཐ་དད་ཀྱིས་འདའ་སྟེ།སྔོན་པོ་སོགས་ཁ་དོག་གི་འདུ་ཤེས་ལས་འདོད་ཆགས་དང་བྲལ། གྱང་སོགས་སྒྲིབ་པའི་འདུ་ཤེས་ནུབ། གོས་རྒྱན་སོགས་སྣ་ཚོགས་ཀྱི་འདུ་ཤེས་ཡིད་ལ་མི་བྱེད་པས་ནམ་མཁའ་མཐའ་ཡས་སོ། །སྙམ་པས་དངོས་གཞི་ལ་འཇུག་པ་སྟེ།ཉེར་བསྡོགས་ཀྱི་ཚེ་ས་འོག་མའི་ཕུང་པོ་དང་། དངོས་གཞི་མ་ཐོབ་བར་ནམ་མཁའ་ཁོ་ན་དང་། ཐོབ་ནས་རང་སའི་ཕུང་པོ་དང་གསུམ་ག་རུ་ནམ་མཁའ་ལ་དམིགས་སོ། །ནམ་མཁའི་འདུ་ཤེས་རགས་པར་མཐོང་ནས་ལྡོག་ཅིང་ནམ་མཁའ་མཐའ་ཡས་པར་མོས་པའི་རྣམ་ཤེས་དེ་ཉིད་མཐའ་ཡས་སོ། །ཞེས་མོས་པས་དངོས་གཞི་ལ་འཇུག་པ་དང་། རྣམ་ཤེས་ཀྱི་འདུ་ཤེས་རགས་པར་མཐོང་562

ནས་ལྡོག་ཅིང་། གཟུགས་དང་ནམ་མཁའ་སྔར་ལྡོག་ཚར་བས་དེའི་གོང་དུ་གཟུགས་ཅན་གཟུགས་མེད་ཀྱི་དམིགས་པ་ཅི་ཡང་མ་རྙེད་པས་ཅི་ཡང་མེད་དོ།།ཞེས་མོས་པས།དངོས་གཞི་ལ་འཇུག་པ་དང་།དེ་རགས་པར་མཐོང་ནས་ལྡོག་ཅིང་། འདུ་ཤེས་ནད་སོགས་དང་། དེ་མེད་པས་རྨོངས་པ་དང་། གཉིས་མིན་དེ་ཞི་བར་མོས་པས་དངོས་གཞི་ལ་འཇུག་པ་ནི། ཅི་ཡང་ཡོད་ཀྱི་འདུ་ཤེས་མེད་ཅིང་འགོག་སྙོམས་ལྟར་གཏན་མེད་མིན་པས་ཡོད་མིན་མེད་མིན་་ཏེ། དམན་པ་ལ་དགག་སྒྲའོ། །བསམ་གཏན་དང་གཟུགས་མེད་ལ་འཇུག་ཚེ་ལུས་ས་འོག་ཏུ་བྱིང་བ་དང་།ནམ་མཁའ་ལ་འཕར་བ་ལྟ་བུའི་རྟགས་འབྱུང་།དེ་ཞི་གནས་ཀྱི་བཏང་སྙོམས་སུ་བཞག་ནས་སྦྱོར་རོ། །གཉིས་པ་ལ། ཡིད་བྱེད་བདུན་གྱི་སྔ་མ་སྔ་མས་ཕྱི་མ་ཕྱི་མ་འདྲེན་ཅིང་ཐ་མས་དངོས་གཞི་ལ་འཇུག་སྟེ་སོགས་སོ། །མཉམ་གཞག་གི་ས་པའི་ཡིད་བྱེད་ཀྱིས་འདོད་པ་ལ་གཞི་དྲུག་གིས་རགས་པ་དང་ཉེས་དམིགས་སུ་ལྟ། བསམ་གཏན་དང་པོ་ལ་དེ་མེད་པས་ཞི་བའི་མཚན་ཉིད་དུ་རྟོག་པ་ནི། གོང་འོག་གི་ཞི་རགས་ཀྱི་མཚན་ཉིད་རབ་རིབ་སྟེ། ཐོས་བསམ་དང་འདྲེས་པའོ། །དེ་ནས་ཐོས་བསམ་ལས་འདས་ནས་གཅིག་ཏུ་སྒོམ་པའི་རྣམ་པས་ཞི་རགས་ཀྱི་མཚན་མ་ལ་དམིགས་པའི་ཞི་ལྷག་སྒོམ་ཞིང་ཇི་ལྟར་ཡོངས་སུ་ཚོལ་བ་དང་། རགས་ཞི་རྣམས་ཡང་ཡང་ཞི་བར་བྱེད་པ། མོས་བྱུང་ངོ་། །དེ་གོམས་པས་འོག་མའི་ཉོན་མོངས་ཆེ་གསུམ་སྤོང་བའི་གཉེན་པོ་དེའི་གནས་ངན་ལེན་དང་བྲལ་བ་ནི། རབ་དབེན་ནོ། །དེ་ནས་སྤོང་བ་ལ་དགའ་ཞིང་ཕན་ཡོན་དུ་ལྟ་སྟེ། དབེན་པའི་དགའ་བདེ་ཆུང་ངུས་རེག་ནས་དུས་དུས་སུ་རྨུགས་གཉིད་རྒོད་གསུམ་དང་བྲལ་བའི་ཕྱིར་དགའ་་བར་བྱེད་པ་ནི།དགའ་སྡུད་དོ།།དེ་ནས་ཉོན་མོངས་མངོན་དུ་རྒྱུ་མ་བྱུང་བས་563

ཟད་པར་སྤངས་མ་སྤངས་བརྟག་པའི་ཕྱིར་དེ་སྐྱེ་བའི་རྒྱུ་སྡུག་པའི་མཚན་མ་སོགས་ཡིད་ལ་བྱས་པས་སྐྱེ་བར་ཤེས་ཏེ་སྤོང་བ། དཔྱོད་པའོ། །དཔྱད་ནས་བསྒོམས་པས་འདོད་པའི་ཉོན་མོངས་ཐམས་ཅད་སྤང་ཆེད་དུ་སྒོམ་པ་ཆུང་་ངུ་གསུམ་སྤོང་བའི་གཉེན་པོ་ནི།སྦྱོར་མཐའོ།།དེ་དྲུག་ཉེར་བསྡོགས་ཡིན་ལ།དེ་བཞི་ཁམས་གསུམ་གྱི་ཉོན་མོངས་སྤོང་བའི་ལམ་གྱི་རྟེན་བྱེད་མི་ནུས་པ་་་མེད་པས་མི་ལྕོགས་པ་མེད་པའོ། །རྟོག་དཔྱོད་བཏང་སྙོམས་རྩེ་གཅིག་པ་སྟེ།ཡན་ལག་བཞིར་སྒོམ་རིམ་དུ་འབྱུང་། སར། གསུམ་པ་ནས་དགའ་བདེ་བཤད་དོ། །དེ་ནས་དང་པོའི་དངོས་གཞི་ཐོབ་པ་ནི། སྦྱོ་ར་མཐའི་འབྲས་བུའོ། །དེ་བཞིན་དུ་བསམ་གཏན་གཉིས་པ་ནས་སྲིད་རྩེའི་བར་དུ་འོག་མ་འོག་མ་རབ་ཏུ་མ་ཞི་བས་དུཿཁ་ཤས་ཆེ་ཞིང་ཚེ་ཐུང་། གོང་མ་གོང་མ་དེ་ལས་ལྡོག་པས་ཞི་བར་རིག་ནས་བླང་དོར་བྱ་བའི་སེམས་ཉེ་བར་འཇོག་པ་དང་པོའོ། །མོས་པ་ལས་བྱུང་བས་ཡང་དག་པའི་སྦྱོར་བ་རྩོམ་པ་གཉིས་པ། འོག་མའི་ཉོན་མོངས་ཆེ་གསུམ་སྤོང་བ་གསུམ་པ། འབྲིང་གསུམ་སྤོང་བ་བཞི་པ། ཐོབ་པར་མངོན་པའི་ང་རྒྱལ་སྤོང་བ་ལྔ་པ། ཆུང་གསུམ་སྤོང་བ་དྲུག་པ། གོང་མའི་དངོས་གཞི་ཐོབ་པ་བདུན་པའོ། །དང་པོ་གཉིས་སྦྱོར་ལམ། གསུམ་དྲུག་གཉིས་བར་ཆད་མེད་ལམ། བཞི་པ་ལམ་བཞི་ག ལྔ་པ་ཁྱད་པར་ལམ་དུ་བསྡུ་བར་བཤད་ལ།འདས་ལམ་དང་སྦྱར་ན། བདེན་བཞིའི་མཚན་ཉིད་ཐོས་བསམ་གྱིས་ཤེས་པ་དང་། དེ་ལས་འདས་ཏེ་བསྒོམས་པ་ནས་ཆོས་མཆོག་བར་དང་མཐོང་ལམ་དང་སྒོམ་ལམ་དུ་སྤང་བྱ་སྤངས་མ་སྤངས་དཔྱོད་ཅིང་གཉེན་པོ་ལ་དགའ་བ་དང་། རྡོ་རྗེ་ལྟ་བུ་དང་། དགྲ་བཅོམ་རྣམས་རིམ་བཞིན་ལ་དགའ་བ་སྡུད་པ་དང་། དཔྱོད་པ་གཅིག་ཏུ་བསྡུས་སྣང་ངོ་། །དེ་རྣམས་ཀྱི་ནི་ཉེར་བསྡོགས་56)4 ་

བརྒྱད། །དག་པ་བདེ་མིན་སྡུག་བསྔལ་མིན། །དང་པོ་འཕགས་པའང་ཁ་ཅིག་གསུམ།།ཞེས་ཉེར་བསྡོགས་ཐམས་ཅད་དག་པ་ཡིན་ཅིང་།འབད་དེ་དྲང་བར་བྱ་བ་དང་།ས་འོག་མ་ལས་ཡིད་འབྱུང་དང་མ་བྲལ་ཞིང་།ཆགས་བྲལ་གྱི་ལམ་ཡིན་པས་བཏང་སྙོམས་ཡོད་ཀྱི། རོ་མྱང་མེད་ཟེར་རོ། །གསུམ་པ་ནི། རྒྱུ་ཚད་ཤེར་བརྩོན་ཆེ་འབྲིང་ཆུང་གསུམ་མམ། གུས་སྦྱོར་རྟག་སྦྱོར་གཉིས་ཀ་དང་མི་ལྡན་པའམ། གཅིག་དང་ལྡན་པའམ། གཉིས་ཀ་དང་ལྡན་པ་ཆུང་འབྲིང་ཆེན་པོར་བསྒོམས་པས་འབྲས་ཚད་བསམ་གཏན་གྱི་སྐྱེ་བ་གསུམ་གསུམ་མོ། །དེའང་དག་པའི་བསམ་གཏན་གྱིས་སྐྱེ་ཡི། གཞན་གྱིས་མིན་ལ། སྐྱེས་ནས་དག་་པ་བསྒོམས་ན། དེ་ཉིད་དུ་སྐྱེའམ་འོག་མར་རོ་ཞེས་སར་རོ། །དང་པོའི་དངོས་གཞི་ཁྱད་པར་ཅན་བསྒོམས་ན། ཚངས་ཆེན་དུ་སྐྱེ་ལ། གཞན་ལ་དངོས་གཞི་ཁྱད་པར་ཅན་མ་བཞག་པ་ནི། ཡན་ལག་ཁྱད་པར་མེད་པས་སོ། །གནས་གཙང་མ་འོག་ཏུ་འཆད་ལ། གཟུགས་མེད་ན་གཞལ་མེད་ཁང་གི་གནས་མེད་པས་ཚེ་རིང་ཐུང་གིས་མཐོ་དམན་དང་། ཉོན་མོངས་ཤས་ཆེ་ཆུང་གིས་ངན་བཟང་ངོ་། །བཞི་པ་ནི། བསམ་གཏན་བཞིའི་རབ་དབྱེའི་ཏིང་ངེ་འཛིན་གྱི་མིང་གྲངས་མེད་བསམ་གྱིས་མི་ཁྱབ་སྟེ། བསམ་གཏན་སོགས་ཏེ། བྱང་སེམས་མཐུ་ཆེན་ཐོབ་པ་རྣམས་སྙོམས་པར་འཇུག་པ་དེ་དག་གི་མིང་ཡང་ཉན་རང་དགྲ་བཅོམ་གྱིས་ཀྱང་མི་ཤེས་ན། གྲངས་ཤེས་པའམ་སྙོམས་པར་འཇུག་ནུས་པ་ལྟ་ཅི་སྨོས་སོ། །ཤེར་ཕྱིན་དུ། ཏིང་ངེ་འཛིན་བརྒྱ་རྩ་ལྷག་བསྟན་པ་དང་།མདོ་གཞན་ལས་ཀྱང་འབྱུང་བ་རྣམས་ཏེ། དེ་ནི་བསམ་གཏན་གྱི་པར་ཕྱིན་ལ་བརྟེན་ལ། ཉན་རང་ལ་དེ་མེད་པས་སོ། །བཞི་པ་ནི། རང་རང་གི་སྒོམ་པ་ཆུང་ངུ་ལས་འབྲིང་།འབྲིང་ལས་ཆེན་པོར་སྙོམས་པར་ཞུགས་པས་རབ་མཐའ་ནི།565

འཕེལ་བའམ་རྣམ་པ་སྟེ། འཕེལ་བའི་རབ་ཡིན་པས་རབ་མཐའ། དེའི་ཆ་སྟེ།ཕྱོགས་གཅིག་ལས་བྱུང་བའི་བསམ་གཏན་དང་པོ་སོགས་ནི། མངོན་ཤེས་སོགས་ཡོན་ཏན་ཁྱད་པར་ཅན་བསྒྲུབས་པས་འདོད་པ་བཞིན་ལས་སུ་རུང་་བ་མཆོག་ཏུ་ཕྱིན་པར་ཁྲིད་པའི་ཕྱིར་རྣམ་དག་གོ །དེ་ནི་ཀུན་གྱི་ས་མཐུན་པས། །འཕེལ་བའི་རབ་ཏུ་ཕྱིན་པ་ཡིན། །ཞེས་དང་པོ་ནས་སྲིད་རྩེའི་བར་ལ་སོང་འོང་གཉིས་དང་། ཡང་། བཞི་པའི་བར་དུ་ཕྱིན་ནས་ས་ཀུན་གྱིས་མཐུན་པར་བྱས་པའོ། །ཞེས་ཟེར་རོ། །གཉིས་པ་ལ། དངོས་ཀྱི་དོན། སྲིད་རྩེ་ལོ་ཀ་པ་དང་། འགོག་སྙོམས་འདས་པར་བསྟན་པའི་དམིགས་བསལ་གསུམ་གྱི་དང་པོ་ནི། འདས་པའི་སྒོམ་ལམ་ནི། གང་ཟག་གི་ཟག་མེད་མཚན་ཉིད་དེ། གཅིག་ཤོས་ལ་ཟག་བཅས་སྦྱར་རོ། །འདས་པའི་སྒོམ་ལམ་ལ་བདེན་བཞི་ལ་མཐོང་སྤང་གིས་དག་པའི་རྣམ་གྲོལ་མངོན་དུ་བྱེད་པའི་ཆོས་ཤེས་དང་། དེ་འཕགས་པའི་ཆོས་ཀྱི་རྒྱུར་རྟོགས་པའི་རྗེས་ཤེས་ཏེ། སྔ་མ་ལ་སྤོང་ལམ་རྣམ་གྲོལ་ལམ་གཉིས་ཡོད་ལ།དེ་འདིའི་དམིགས་བྱའོ།།ཟེར་རོ། །ཕྱོགས་ནི་དེ་དང་མཐུན་པ་སྟེ། མཐོང་ལམ་གྱིས་རྟོགས་པའི་དོན་ལ་དམིགས་་ནས་སྒོམ་པ་སྟེ། ལྷག་མཐོང་གི་ཕྱོགས་དེ་དག་དང་མཚུངས་ལྡན་གྱི་ཏིང་ངེ་འཛིན་དང་པོའི་ཉེར་་་་་་་་་་་བསྡོགས་ནས་ཅི་ཡང་མེད་པའི་བར་དགུའོ་། །དེའང་ཞི་གནས་དེ་དག་ཉིད་ཟག་མེད་ཀྱི་ཤེས་རབ་དང་མཚུངས་ལྡན་དུ་སྐྱེས་པས་དེར་འགྱུར་རོ། །གཉིས་པ་ནི། སྲིད་རྩེ་ནི། འདུ་ཤེས་ཀྱི་རྒྱུ་བ་མི་གས་ལ་བས་འདས་ལམ་རྒྱུ་བ་ཤིན་ཏུ་གསལ་བའི་རྟེན་མིན་པས་ལོ་ཀ་པ་ཉིད་དེ་ཁོ་ནའོ། །དེ་འདུ་ཤེས་དམན་པས་དམིགས་པ་ལ་མཚན་མར་མི་བྱེད་པས་དེའི་ཕྱིར་སོགས་སོ། །དེ་ལ་འདས་ལམ་མེད་པའི་རྒྱུ་མཚན་བཅོམ་སོགས་ཏེ། འདུ་ཤེས་གསལ་བའི་སྙོམས་པར་566

འཇུག་པ་དེ་ཙམ་དུ་ཆོས་ཪྴཀུན་ཤེས་པ་འདས་པའི་ཤེས་རབ་རྟོགས་སོ། །ཞེས་པས་སོ། །གསུམ་པ་ནི། སྙོམས་འཇུག་བརྒྱད་ལ་ཉོན་མོངས་རྣམ་བྱང་རབ་མཐའ་པ་གསུམ་བརྒྱད་བརྒྱད།དང་པོ་བདུན་འདས་པ་ཡང་ཡིན་ན།དགུ་པ་འགོག་པ་ཇི་ལྟར་ཞེ་ན།དེ་འདས་པ་སྟེ།འདས་ལམ་གྱི་རྗེས་ལ་ཐོབ་པའི་ཕྱིར།བསྡུ་བར།ཉོན་མོངས་པ་དང་བྲལ།མཚུངས་ལྡན་མིན།དམིགས་པ་མེད།ཉོན་མོངས་ཀྱིས་མ་བསྐྱེད་པས་ཟག་མེད་དུ་བསྒྲུབས། ས་མཐོན་པོར་ཆུད་པའི་བྱང་སེམས་མ་གཏོགས་པ་སོ་སྐྱེ་ཐམས་ཅད་ཀྱིས་སྤྱད་པ་མིན་པས་འདས་་་་པར་བསྒྲུབས་ལ་སློབ་མི་སློབ་གཉིས་མིན་དུ་བཤད་དོ།།མཛོད་དུ།ཟག་བཅས་སྲིད་རྩེའི་རྒྱུར་བཤད་དོ། །དེ་ཐོག་མར་མིའི་ནང་དུ་སྟེ། རྟེན་ལ་སྐྱེད་དེ། དེར་སྐྱོ་བ་དང་ཤེས་རབ་ཀྱི་དབང་པོ་གསལ་བས་སོ། །སྔར་སྐྱེས་ནས་ཚེ་དེ་ཉིད་ལ་མིའི་རྟེན་ལའམ་གཟུགས་ཁམས་སུ་མངོན་དུ་བྱེད་དོ། །ཅི་ཡང་ལས་ཆགས་བྲལ་གཟུགས་སུ་སྐྱེ་བར་འགལ་ཞེ་ན། མུ་བཞི་སྟེ། མི་ལྕོགས་མེད་ལ་བརྟེན་ནས་གཟུགས་ལ་ཆགས་བྲལ་ནི། གཟུགས་ལ་ཆགས་པ་དང་བྲལ་ལ་གཟུགས་མེད་ལ་འཇུག་མི་ནུས་པའི་མུའོ། །བསམ་གཏན་བཞི་པ་ཐོབ་པའི་འཕགས་པ་གཟུགས་མེད་དུ་སྐྱེ་བ་མི་འདོད། སྤོང་བའི་ལམ་བསལ་ནས་ཁྱད་པར་ཅན་གྱི་ལམ་ལ་གནས་ཏེ་གཟུགས་མེད་ལ་འཇུག་པ་ནི། སྔར་ལས་ལྡོག་པའི་མུའོ། །དེ་ཉིད་ཆགས་བྲལ་དོན་དུ་གཉེར་ཞིང་སྤོང་ལམ་ལ་གནས་ཏེ་གཟུགས་མེད་ལ་འཇུག་པ་གསུམ་པ།དེ་དག་མ་གཏོགས་པ་ཞེས་འགྲེལ་པར་འབྱུང་སྟེ།འོག་ས་ལ་འདོད་ཆགས་དང་བྲལ་བར་གོང་མའི་དངོས་གཞི་ཐོབ་པར་འདོད་པ་ནི།མངོན་པ་སྤྱི་གཞུང་དང་མི་མཐུན་ནོ། །དེས་ན་མཛོད་འགྲེལ་དུ་སྔར་ཉམས་ནས་གཟུགས་སུ་སྐྱེས་པས་བྱེད་པ་ཉིད་རིགས་སོ། །གཟུགས་མེད་དུ་འགོག་567

སྙོམས་འདི་མངོན་དུ་མི་འགྱུར་ཏེ། ཞི་བར་གནས་པས་གནས་འདོད་ཀྱིས་འཕགས་པ་རྣམས་མིའི་ནང་དུ་དེ་མངོན་དུ་བྱས་ནས་ཞི་བའི་རྣམ་ཐར་གྱི་་་རྣམ་སྨིན་ལས་བྱུང་བ་མཆོག་ཏུ་ཞི་བའི་རྣམ་ཐར་གྱིས་གནས་པ་རྣམས་མ་ཞི་བར་འགོག་པ་མངོན་དུ་བྱ་བ་དེ་ལ་འབད་སོགས་སོ། །རྣམ་སྨིན་ནི། བཏགས་པ་བའོ། །འདི་ཉན་ཐོས་དང་སྒོ་བསྟུན་པའི་ལུགས་ཏེ། ཀུན་གཞི་ཁས་བླངས་ན་གཟུགས་མེད་ནའང་ཡོད་དེ། བསྡུ་བར། སྐྱེ་བ་ལ་ཀུན་གཞི་རྣམ་པར་ཤེས་པ་མ་བཞག་ན་ནི། དང་པོར་འདིར་བསྐྱེད་ཅིང་། དེའི་འོག་ཏུ་གཟུགས་ཀྱི་ཁམས་སུ་མངོན་དུ་བྱེད་དེ། མངོན་དུ་བྱེད་པ་དེ་ནི་གཟུགས་ཀྱི་ལུས་ལ་རག་ལུས་པ་ཡིན་པའི་ཕྱིར་རོ།།ཀུན་གཞི་རྣམ་པར་ཤེས་པ་རྣམ་པར་བཞག་ན་ནི།མངོན་དུ་བྱེད་པ་ཐམས་ཅད་དུ་འགྲོ་བ་ཡིན་པར་བལྟ་བར་བྱའོ། །ཞེས་སོ། །གཉིས་པ་ནི། སྒོམ་སྤང་རིམ་གྱིས་སྤོང་བར་བསྟན་པའི་ཕྱིར་གཉེན་པོ་ཆུང་རིམ་གྱིས་སྤང་བྱ་ཆེ་རིམ་ནས་སྤོང་སྟེ། ལམ་ཆུང་ངུའི་ཆུང་ངུ་གང་གིས་ས་དང་ས་སྟེ། ས་དགུ་མཐའ་དག་ན་ཁམས་གསུམ་ན་སྤྱོད་པ་ཉོན་མོངས་ཀྱི་རྣམ་པ་སྟེ། བྱེ་བྲག་ཆེན་པོའི་ཆེན་པོ་སྤོང་སྟེ། དེ་ནི་ཁྲེལ་ངོ་ཚ་དང་བྲལ་ཞིང་འཛེམ་མེད་ཀྱི་རྒྱུད་ལས་འབྱུང་བས་རྟོགས་སླ་ཞིང་། དང་པོ་ཁོ་ནར་ལམ་ཆེན་པོ་མི་སྲིད།ལམ་ཆེན་པོ་སྐྱེས་ནས་ཉོན་མོངས་ཆེན་པོ་མི་སྲིད་པས་དང་།འཕགས་ལམ་ཆུང་བུས་ཀྱང་འཁོར་བ་ཐོག་མེད་ནས་བརྒྱུད་པའི་ཉོན་མོངས་རྩད་ནས་འབྱིན་པའི་ཕྱིར་དཀར་པོ་སྟོབས་དང་ལྡན་ཏེ། ཡུན་རིང་བསགས་པའི་ནད་སྨན་ཐུན་གཅིག་གིས་འབྱིན་པ་དང་། སྒྲོན་མེ་ཆུང་བུས་མུན་པ་ཆེན་པོ་སེལ་བ་བཞིན། སྤང་བྱ་ཆུང་ངུ་ནི་རྟོགས་དཀའ་ཞིང་ཞེན་ཆེ་བས་གཉེན་པོ་ཆེན་པོ་དགོས་ཏེ། དྲི་མ་ཕྲ་མོ་རྩོལ་བ་ཆེན་པོས་སེལ་བ་བཞིན་ནོ། །568

གསུམ་པ་ནི། སྤོང་བའི་སྦྱོར་བ་རྩོམ་པའང་ཡིན་ལ་འདིས་མྱང་འདས་ཚོལ་བའམ། དེ་ནས་དེར་འགྲོ་བའི་ཕྱིར་ལམ་སྟེ། ལམ་གང་བསྒོམས་པས་ཉོན་མོངས་ཆེན་པོའི་ཆེན་པོ་སོགས་ཀྱི་ས་བོན་གྱི་ཆ་རེ་རེ་བྲལ་བ་ལས་གནས་་་་་འགྱུར་བས་སྤོང་བའོ། །འདི་ལ་བར་ཆད་མི་ནུས་པས་བར་ཆད་མེད་པ་སྟེ།བར་ཆད་མེད་ལམ་གང་གི་འོག་ཏུ་ཉོན་མོངས་ཀྱི་རྣམ་པ་གང་ཡིན་པ། དེའི་ས་བོན་མ་ལུས་པ་བྲལ་ནས་བར་ཆད་མེད་པར་ཉོན་མོངས་དེའི་ས་བོན་ཀུན་སྤང་བས་གནས་འགྱུར་བའོ། །སྒྲིབ་པ་ལས་རྣམ་གྲོལ་ནི། གྲོལ་ལམ་གང་གིས་ཉོན་མོངས་ཀྱི་རྣམ་པ་གང་སྤངས་ནས་གནས་གྱུར་པའི་རྣམ་གྲོལ་མངོན་དུ་བྱེད་པའོ།།ཁྱད་པར་ལམ་ལ་སྤང་བྱ་སྤོང་བ་དང་།ཤེས་བྱ་ཤེས་པ་དང་།ཡོན་ཏན་སྒྲུབ་པའི་སྒོ་ནས་བཞག་པ་གསུམ་ལས། དང་པོ་ནི། ཉོན་མོངས་ཀྱི་རྣམ་པ་ཆེན་པོའི་ཆེན་པོ་ལྟ་བུ་དེ་ལས་གཞན་པ་ཆེན་པོའི་འབྲིང་སྤོང་བའི་སྦྱོར་་སོགས་གསུམ་སྔར་གྱི་དེ་ལ་ལྟོས་པའི་ཁྱད་པར་ལམ་མོ། །གཉིས་པ་ནི། ཡང་།ཉོན་མོངས་མ་སྤངས་པ་སྤོང་བའི་སྦྱོར་བ་བསལ་བ་སྟེ། བཏང་ནས་མདོ་སོགས་ཀྱི་ཆོས་སེམས་པའི་སྔར་བསམ་ཞིང་ཁོང་དུ་ཆུད་པ་ཞུགས་པའི་ཆོས་ལ་སོ་སོར་རྟོག་པས་གནས་པའམ།སྙོམས་འཇུག་གཞན་ལ་སྙོམས་སོགས་སོ། །བསྡུ་བར།བག་མེད་དུ་གནས་པའམ།སྤོང་བ་དེ་ལ་རྟོག་པའམ་དཔྱོད་པ་ཡིད་བྱེད་ཀྱང་དེར་བཤད་དོ། །གསུམ་པ་ནི། མངོན་ཤེས་སོགས་སྔར་མེད་སྒྲུབ་པའམ་ཐོབ་ཟིན་ལ་གནས་པའོ། །གསུམ་པ་ལ། ལམ་སྒོམ་པ་བཞི་དང་། བཅུ་གཅིག་གཉིས་ཀྱི་དང་པོ་ལ། སྤྱིར་བསྟན། བྱེ་བྲག་ཏུ་བཤད་པ་གཉིས་ཀྱི་དང་པོ་ནི། སྒོམ་ལམ་སྒོམ་ཚུལ་ལ་འཕྲོས་ནས་གཞན་དང་ཐུན་མོང་བའི་ལམ་སོགས་སོ།།གཉིས་པ་ལ།ཡང་དག་སྤོང་བཞི་དང་།འཕགས་ལམ་གྱི་དབང་དུ་569

བྱས་པ་དང་།གཉེན་པོ་བྱེ་བྲག་ཏུ་བཤད་པ་གསུམ་གྱི་དང་པོ་ནི།དགེ་ཆོས་མ་ཐོབ་པ་ཐོབ་ཕྱིར་སྒོམ་སོགས་དང་། བསྟན་པ་ཉིད་སྒོམ་པ་དགེ་ཆོས་ཐོབ་པ་གོམས་བྱེད་དེ།སྐྱེས་པ་གནས་པ་ནི།བསྟན་པ་ཡིན་ལ།ལྷག་མ་ནི།བཤད་པ་སྟེ།འགལ་རྐྱེན་གྱིས་མི་ཉམས་ཕྱིར་ཞིང་སྟེ། ཡང་ཡང་རྒྱུན་དུ་འབྱུང་བ་དང་།དེའི་རིགས་རྒྱས་པར་གྱུར་པས་འཕེལ་བ་དང་།ཤིན་ཏུ་རྒྱས་པས་སྤངས་པའོ།།མི་དགེ་བ་མངོན་གྱུར་བསལ་བའི་ཕྱིར་རོ། །གཉེན་པོ་ལ་གོམས་པར་བྱེད་པའི་སྒོམ་པ་ནི།མ་སྐྱེས་པ་མ་འོངས་པ་རྣམས་ས་བོན་བཏོན་པས་མི་སྐྱེད་དོ།།གཉིས་པ་ནི།རྣམ་གྲངས་གཞན་ཡང་།འཕགས་ལམ་སྐྱེ་སོགས་ནི།བག་ཆགས་ཐོབ་ཕྱིར་སྒོམ་པ་སྟེ། དེ་ལས་དེའི་རིགས་ཆེར་འབར་བར་འབྱུང་བས་སོ། །ལམ་དེ་ཉིད་རྒྱུད་ལ་མངོན་དུ་གྱུར་སོགས་སོ། །དེས་རང་གི་སྤང་བྱ་སྒྲིབ་པའི་ས་བོན་སྤོང་སོགས་སོ། །ས་བོན་བཅོམ་སྟེ་གནས་གྱུར་པའི་ཕྱིར་རྐྱེན་དང་ཕྲད་ཀྱང་ཕྱི་མ་སོགས་སོ། །གསུམ་པ་ལ། བསྟན་བཤད་གཉིས་ཀྱི་དང་པོ་ནི།གཉེན་པོ་སྒོམ་པ་ལས་འཕྲོས་ནས་ཡང་སོགས་་སོ། །གཉིས་པ་ནི། ཟག་མེད་སུན་དབྱུང་དུ་མེད་པས་ཟག་བཅས་སོགས་མེ་ནད་དང་འབྲས་སོགས་ཀྱི་་་་་རྣམ་པས་ཉེས་དམིགས་སུ་བལྟས་སུན་འབྱིན་པས་སོ། །སྦྱོར་སོགས་ལམ་གཉིས་ཀྱི་ངོ་སྐལ་གྱི་སྤང་བྱ་ཉོན་མོངས་མ་ལུས་སྤོང་བའི་ཕྱིར་རོ། །རྟེན་ཏེ།ཀུན་ཏུ་འཛིན་པའི་གཉེན་པོ་ནི། རྣམ་གྲོལ་ལམ་གྱིས་སྤངས་པའི་ཐོབ་པ་ཀུན་ཏུ་འཛིན་པས་སོ། །དེའི་གོང་མའི་སྦྱོར་ལམ་སོགས་ཀྱིས་སྔར་སྤངས་པའི་ཉོན་མོངས་ཐག་བསྲིངས་པའི་ཕྱིར་རོ། །གཉིས་པ་ལ། བསྟན་བཤད་གཉིས་ཀྱི་དང་པོ་ནི། ཡང་། ལམ་སྒོམ་པའི་ཐོག་མར་ལུས་སོགས་ཀྱི་དངོས་པོ་བཞི་ལ་མི་གཙང་སོགས་སུ་རྟོག་པའི་ལམ་ནི། དྲན་པ་ཉེར་གཞག་གོ །དེ་ལྟར་བརྟགས་570

ནས་སྒྲིབ་པ་སྤ་ང་ཆེད་དུ་བརྩོན་འགྲུས་རྩོམ་པ་རྩོལ་བྱུང་སྟེ། བྱུང་བ་ནི། རང་བཞིན་བརྗོད་པ་ཡིན་པས་བརྩོན་འགྲུས་ཀྱི་རང་བཞིན་གྱི་ལམ་སྤོང་བཞིའོ། །སྒྲིབ་པ་སྦྱངས་ནས་མུན་སོགས་ཀྱིས་ལས་སུ་རུང་བར་བྱེད་པ་ཏིང་སོགས་ཏེ།རྫུ་འཕྲུལ་རྐང་བཞིའོ།།ཏིང་ངེ་འཛིན་སྦྱངས་པ་ནི།དེས་འཕགས་ལམ་སྒྲུབ་པ་ལ་དབང་བྱེད་པ།དྲོད་རྩེ་ལ་སྦྱོར་བའི་ཕྱིར་མངོན་སོགས་ཏེ།དབང་པོ་ལྔའོ།།དབང་ཐོབ་ནས་འདིས་བདེན་པ་རྟོགས་པའི་ཆེད་དུ་མ་དད་སོགས་ཀྱིས་་་་་ཟིལ་གྱིས་མི་ནོན་པ་བཟོད་མཆོག་ལ་སྦྱོར་ཞིང་འདྲེས་པའི་ལམ་སྟེ་སྟོབས་སོ།།དང་པོ་ཉིད་དུ་སོ་སོ་རང་གི་དེ་ཁོ་ན་མངོན་དུ་ཡང་དག་པར་རྟོགས་པའི་་་་ལམ་བྱང་ཆུབ་ཡན་ལག་གོ །སྒོམ་སྤང་ཉོན་མོངས་རྣམ་པར་དག་ཕྱིར་ངེས་པར་འབྱིན་པའི་འཕགས་ལམ་མོ། །བདུན་པོ་དེ་ཡང་ཟད་པ་དང་མི་སྐྱེ་བ་ཤེས་པའི་བྱང་ཆུབ་དང་མཐུན་པའི་ཕྱིར་ཕྱོགས་མཐུན་སོ་བདུན་ཏེ། དད་བརྩོན།དྲན་ཏིང་།ཤེས་རབ།བཏང་སྙོམས།དགའ་བ་ཤིན་ཏུ་སྦྱངས་པ།རྟོག་པ། ངག་ལས་མཐའ་འཚོ་བ་གསུམ་ཚུལ་ཁྲིམས་སུ་འདུས་པས་རྫས་བཅུ་ཡིན་ལ།ས་མཚམས་བདུན་པོ་རིམ་བཞིན་ཚོགས་ལམ།དྲོད་རྩེ།བཟོད་མཆོག སྒོམ་ལམ། མཐོང་ལམ་ན་ཡོད་ཀྱང་མདོར་གྲངས་ཉུང་རིམ་ནས་བསྟན་ཞེས། ཟད་དང་མི་སྐྱེ་ཤེས་པ་ནི། །བྱང་ཆུབ་དེ་དང་མཐུན་ཉིད་ཕྱིར། །སུམ་ཅུ་རྩ་བདུན་དེའི་ཕྱོགས་མཐུན། །མིང་གི་སྒོ་ནས་རྫས་སུ་བཅུ། །དད་དང་བརྩོན་འགྲུས་དྲན་པ་དང་། །ཤེས་རབ་ཏིང་འཛིན་བཏང་སྙོམས་དགའ། །རྟོག་དང་ཚུལ་ཁྲིམས་ཤིན་ཏུ་སྦྱངས། །དྲན་པ་ཉེར་གཞག་ཤེས་རབ་སྟེ། །བརྩོན་འགྲུས་ཡང་དག་འཇོག་ཅེས་བྱ།།རྫུ་འཕྲུལ་རྐང་པ་ཏིང་འཛིན་ཏེ།།གཙོ་བོ་སྨོས་པ་དེ་དག་ནི། །སྦྱོར་བྱུང་ཡོན་ཏན་དག་ཀྱང་ཡིན། །སྡེ་ཚན་བདུན་ནི་གོ་རིམ་བཞིན། །571

ལས་ནི་དང་པོ་པ་དག་དང་།།ངེས་འབྱེད་ཆ་མཐུན་རྣམས་དང་ནི།།སྒོ་མ་དང་མཐོང་ལ་རབ་ཏུ་ཕྱེ།།ཞེས་ཟེར་ཡང་། འདིར་རྟོག་པ་རྫས་གུད་ན་མེད་ཅིང་།ས་མཚམས་འོག་ཏུ་སྟོན་ནོ།།ཐ་མ་གཉིས་ཟག་མེད།གཞན་ལྔ་ནི།གཉིས་གའོ།།བྱང་ཆུབ་ཡན་ལག་ལམ་ཡན་ལག ཟག་པ་མེད་གཞན་རྣམ་གཉིས་སོ། །ཞེས་པ་དང་མཐུན་ཏེ། ཉན་སར་དྲན་པ་ཉེར་གཞག་ཐོས་བསམ་བྱུང་། ཟག་མེད་བསྒོམས་བྱུང་ལ་གཉིས་ཀུར་བཤད་པའི་ཕྱིར་ཏེ། དེ་ཡང་སོ་སྐྱེའི་ནི། ཟག་བཅས། འདས་ལམ་ན་ཡོད་པ་ཟག་མེད་དོ། །བསམ་གཏན་དང་པོ་ན་ཐམས་ཅད། །མི་ལྕོགས་མེད་ན་དགའ་མ་གཏོགས། །གཉིས་ན་དེ་གཉིས་མ་གཏོགས་པ། །བསམ་གཏན་བར་ནའང་གཟུགས་མེད་པ། །གསུམ་ནའང་དེ་དང་ཚུལ་ཡན་ལག །བྱང་ཆུབ་དང་ནི་ལམ་ཡན་ལག །མ་གཏོགས་འདོད་ཁམས་སྲིད་རྩེ་ན། །ཟེར་ཡང་། འདིར་མི་ལྕོགས་མེད་དང་བར་མ་བསམ་གཏན་ཁྱད་པར་ཅན་ནའང་དགའ་བ་ཡོད་ལ་གཞན་ཕལ་ཆེར་དེ་དང་འདྲའོ། །གནས་བསམ་གཏན་དངོས་གཞི་ལ་བརྟེན་ན་སླ། མི་ལྕོགས་མེད་དང་གཟུགས་མེད་ལ་བརྟེན་ན་དཀའ་བ་དང་། དབང་པོ་རྣོ་ན་མྱུར། རྟུལ་ན་བུལ་བས་ཐ་དད་པའི་ལམ་ནི་ལམ་བཞིའོ། །བསླབ་གསུམ་སྦྱོང་བ་ནི། ཆོས་ཀྱི་གནས་བཞིའོ། །ལོ་ཀ་ལས་འདས་མ་འདས་ཀྱི་ཡོན་ཏན་ཐམས་ཅད་སྒྲུབ་བྱེད་ཀྱི་ལམ་ནི། ཞི་ལྷག་གོ །ལམ་བསྡུས་པ་ནི། དབང་པོ་གསུམ་སྟེ། དབང་པོ་དང་པོས་སྦྱོར་མཐོང་།གཉིས་པས་སྒོམ་ལམ། གསུམ་པས་མཐར་ལམ་བསྡུ་ས་པས་སོ། །གཉིས་པ་ལ།བྱང་ཕྱོགས་དང་། ལམ་བཞི་དང་། ཆོས་ཀྱི་གནས་བཞི་དང་། ཞི་ལྷག་དང་།དབང་པོ་གསུམ་བཤད་པ་དང་ལྔའི་དང་པོ་ལ།སྤྱིར་བསྟ་ན།བྱེ་བྲག་ཏུ་བཤད་པ་གཉིས་ཀྱི་དང་པོ་ནི། དྲན་པ་སོགས་སོ། །གཉིས་པ་ལ། སྔར་བཞིན་ལམ་572

བདུན་གྱི་དང་པོ་ལ།དམིགས་པ།ངོ་བོ།གྲོགས།སྒོམ་ཚུལ།བསྒོམས་འབྲས་ལྔ་སྟེ། གཞན་དྲུག་ལའང་དེ་བཞིན་ནོ། །དང་པོ་ནི། ལུས་སོགས་བཞི་སྟེ། དེ་དམིགས་པར་བཞག་པའི་རྒྱུ་ནི། བྱིས་པ་ལོག་བློ་ཅན་རྣམས་ཕལ་ཆེར་དབང་བཅས་ཀྱི་ལུས་ལ་བདག་གི་གནས་སམ་རྟེན་གྱི་དངོས་པོར་དང་། ཚོར་བ་ལ་བདག་གི་ལོངས་སྤྱོད་ཀྱི་གཞིའམ་དངོས་པོ་དང་། སེམས་ལ་དམིགས་པའི་མཚན་ཉིད་ཀྱི་བདག་དང་ཆོས། སེམས་བྱུང་ལ་ཆགས་སོགས་ཀྱི་ཀུན་ཉོན་དང་། དད་སོགས་ཀྱི་རྣམ་པར་བྱང་བྱེད་ཀྱི་དངོས་པོར་རྟོགས་པས་དེ་བཟློག་པའི་ཆེད་དུའོ། །གཉིས་པ་ནི། མཛོད་དུ། ཤེས་རབ་ཀྱིས་དྲན་པ་འཇོག་པས་ཤེས་རབ་ཏུ་འདོད་ཀྱང་འདིར་ལུས་སོགས་ལ་རྗེས་སུ་ལྟ་ཞེས་འབྱུང་བས་་་་ཤེས་རབ་དང་། དྲན་པ་ཉེར་གཞག་ཅེས་འབྱུང་བས་དྲན་པ་སྟེ། གཙོ་བོ་གཉིས་ཡིན་ལ། ཤེས་རབ་ཀྱིས་རྟོགས་པའི་དོན་མི་བརྗེད་པའི་དྲན་པ་དམིགས་པ་ལ་ཉེ་བར་བཞག་པས་སམ། དམིགས་པ་ལ་ཤེས་ཏིང་གཉིས་སྡུད་བྱེད་ཀྱི་དྲན་པ་ཉེ་བར་གནས་པས་སམ། དྲན་པའི་སྟོབས་ཀྱིས་ཉེ་བར་གནས་པས་དང་།འདི་དག་གིས་དྲན་པ་ཉེ་བར་གནས་པས་དྲན་པ་ཉེར་གཞག་སྟེ།འདིར་བདུད་ཀྱི་མཚན་ཉིད་ནི། མདོར་བསྟན་གྱི་གཞུང་ཇི་ལྟ་བ་བཞིན་ནོ། །གསུམ་པ་ནི།དྲན་ཤེས་དེ་དག་སོགས་སོ།།བཞི་པ་ལ་སོ་སོའི་སྒོམ་ཚུལ་དང་།སྤྱིར་གཉེན་པོ་སྒོམ་ཚུལ་གཉིས་ཀྱི་དང་པོ་ནི། ནང་གི་སོགས་མདོ་ཚིག་གིས་སྤྱིར་བསྟན་ནས་ཞིབ་ཏུ་འཆད་པ་ནི། སྒོམ་པ་པོའི་ལུས་ལ་ནང་གི་སྐྱེ་མཆེད་མིག་སོགས་ལྔ་སྟེ། ནང་གི་སྐྱེ་མཆེད་ཀྱིས་བསྡུས་ཤིང་སེམས་ཅན་གྱི་གྲངས་སུ་གཏོགས་པའི་ཕྱིར་ནང་ངོ་། །རྒྱུ་མཚན་དེ་ལས་ལྡོག་པས་ཕྱིའི་ནི། ཕྱིའི་སྐྱེ་མཆེད་གཟུགས་ཅན་སེམས་ཀྱིས་མ་ཟིན་པ་རྣམས་སོ།།ནང་ཕྱི་གཉིས་ཡིན་ནི།་573

ནང་གི་སྐྱེ་མཆེད་མིག་སོགས་དང་འབྲེལ་བའི་ཕྱིའི་སྐྱེ་མཆེད་གཟུགས་སོགས་དབང་པོའི་གནས་ཏེ། རྟེན་དུ་གྱུར་པ་ཟིན་པ་རྣམས་སེམས་ཅན་དུ་གཏོགས་པས་ནང་། ཕྱིའི་སྐྱེ་མཆེད་ཀྱིས་བསྡུས་པས་ཕྱི་ཡིན་ལ། སྒོམ་པ་པོ་ལས་གཞན་རྒྱུད་ཀྱི་མིག་སོགས་རྣམས་སྐྱེ་མཆེད་ནང་རྒྱུད་དབང་ཅན་གྱི་ཕྱི་ཡིན་ནོ། །དམིགས་པ་རང་བཞིན་གྱི་ལུས་ལ་རྣམ་པ་དུར་ཁྲོད་ཀྱི་ལུས་དང་རྗེས་སུ་སྟེ།འདྲ་བར་ལྟ་བ་ཤེས་རབ་ནི། རྣམ་རྟོག་ལ་དུར་ཁྲོད་ཀྱི་ཀེང་རུས་སོགས་སུ་སྣང་བའི་ལུས་དང་། རང་གིས་གཙང་བར་བཟུང་བའི་རང་བཞིན་གྱི་ལུས་ལ་རང་མཚན་མི་གཙང་སྤྱི་མཚན་མི་རྟག་སྟོང་པ་བདག་མེད་དུ་མཉམ་པར་ལྟ་བའོ། །ཡུམ་རྒྱས་འབྲིང་དུ་མི་གཙང་བའི་འདུ་ཤེས་དགུ་གསུངས་པ་བཞིན་ནོ།།ནང་རང་ལུས་ལ་བརྟེན་པའི་ཚོར་བ་ནི། གནས་དང་དམིགས་པ་གཉིས་གའང་ནང་ཡིན་པས་སོ། །ཕྱི་གཞན་ལུས་ལ་བརྟེན་པའི་ཚོར་བ་ནི། ཕྱི་གཟུགས་སོགས་ལ་དམིགས་ཤིང་གཞན་གྱི་གནས་ལས་བྱུང་བས་སོ། །གཉིས་ཀ་ཡི་ནི།རང་རྒྱུད་ཀྱི་ཕྱིའི་སྐྱེ་མཆེད་ལ་དམིགས་ཤིང་། གཞན་རྒྱུད་ཀྱི་ནང་གི་སྐྱེ་མཆེད་ལ་དམིགས་པའི་ཕྱིར་རོ། །ཚོར་བ་ཕྱི་ནང་དུ་གནས་དང་དམིགས་པས་འབྱེད་པ་ཇི་ལྟ་བར་སེམས་དང་ཆོས་སེམས་བྱུང་ཡང་དེ་དང་འདྲ་བར་ལྡན་མིན་འདུ་བྱེད་ནི། གདགས་གཞིས་དབྱེའོ། །ཅི་རིགས་སུ་སྦྱར་བ་ནི། སྤྱི་མཚན་མི་རྟག་སོགས་བཞི་དང་།སོ་སོའི་རང་མཚན་དང་།ཁམས།ས།འགྲོ་བ།དགེ་སོགས་ཆོས་གསུམ་སྤང་གཉེན་མ་ནོར་བར་སྒོམ་སྟེ།ཁྱད་པར་ཚོར་བ་དུཿཁ། སེམས་མི་རྟག ཆོས་བདག་མེད་དུ་དང་། ཐེག་ཆེན་པས་རྟོགས་པ་ཡང་ཕྱིར་མི་དམིགས་པར་སྒོམ་པའམ། ཡང་ན། ཚུལ་བཅུ་བཞིས་ཁྱད་པར་དུ་འཕགས་པར་སྒོམ་མོ། །གཉིས་པ་ནི། ཡང་སོགས་ཏེ་དྲན་པ་ཉེར་གཞག་སྒོམ་574།

པ་ལ་སེམས་འཇུག་པར་མི་བྱེད་པ་ཡིད་ལ་མི་བྱེད་པའོ།།བརྩོན་འགྲུས་ནི།གོ་ཆའོ། །རྩོལ་བ་ནི། བྱིང་རྒོད་སེལ་བའི་སྦྱོར་བའི་བརྩོན་འགྲུས་སོ། །ཁྱད་པར་ཐོབ་པ་ལ་བདག་འདྲས་མི་ནུས་ཞེས་སེམས་ཞུམ་པའོ། །སྤྲོ་བ་ནི། དཀའ་བའི་གནས་ལ་མ་ཞུམ་པ་མི་འགོང་བའི་བརྩོན་འགྲུས་སོ། །སྦྲང་བུ་ལ་སོགས་པའི་གནོད་པས་མི་བཟོད་པ་སྐྱོ་བའོ།།མ་ཐན་པ་ནི། གནའ་མཆན་ལས་ཇི་སྙམ་པ་ཞེས་འབྱུང་སྟེ། གནོད་པས་མི་འཁྲུགས་པའི་བརྩོན་འགྲུས་སོ། །དགེ་བ་ཅུང་ཟད་ཙམ་གྱིས་ཆོག་པར་འཛིན་ཅིང་ཕྱིར་ལྡོག་པའོ། །མཐར་མ་ཕྱིན་པར་བྱེད་འཕྲོ་ལ་ཕྱིར་ནུར་ནས་འགྱངས་པ་མེད་པས་ཆོག་མི་ཤེས་པའི་བརྩོན་འགྲུས་སོ། །དམིགས་པ་གང་ལ་གདམས་ངག་གིས་བསྒོམ་པའི་དྲན་པའོ། །ཡིད་ལ་གཅགས་པ་སྟེ། འགྱོད་ན། འགྲོ་ལྡོག་ལ་ཤེས་བཞིན་མེད་པར་སྤྱོད་པའོ། །བག་མེད་ཀྱི་ཉེས་པ་དགེ་བ་ལ་བརྩོན་པ་བརྩམས་པ་ལ་སྦྱོར་བས་མཐར་མི་འབྱིན་པར་འདོར་བའོ།།ལྔ་པ་ནི།ལུས་གཙང་།ཚོར་བ་བདེ།སེམས་རྟག ཆོས་བདག་ཏུ་ཕྱིན་ཅི་ལོག་སྤོང་བ་དང་། དྲན་པ་ཉེར་གཞག་བཞིའི་དང་པོས་ལུས་ལ་བརྟགས་པས་འདུ་བྱེད་ཀྱི་དུཿཁའི་མཚན་ཉིད་གནས་ངན་ལེན་གྱིས་ཕྱེ་བར་འདུ་ཤེས་ནས་དུཿཁ་ལ་དང་། གཉིས་པས་ཀུན་འབྱུང་གི་གཙོ་བོ་སྲེད་པ་དེའི་རྒྱུ་ཚོར་བར་ཤེས་པས་ཀུན་འབྱུང་ལ་དང་། གསུམ་པས་བདག་རྒྱུ་མངོན་ཞེན་གྱི་གཞི་སེམས་ལ་བརྟགས་པས་བདག་མེད་དུ་ཤེས་ནས་བདག་ཆད་ཀྱིས་་་་་དོགས་ནས་མྱ་ངན་ལ་སྐྲག་པ་མེད་པས་དུཿཁ་གཅོད་པའི་འགོག་པ་ལ་དང་།བཞི་པས་ཉོན་མོངས་རྣམ་བྱང་གི་ཆོས་སྤང་གཉེན་དུ་ཤེས་ནས་གནོད་པ་་་་ཐམས་ཅད་སྤོང་བའི་ཐབས་ལམ་བདེན་ལ་འཇུག་སྟེ།འཇུག་པ་ནི། བདེན་པ་སོ་སོ་ལ་བདེན་པའི་མཚན་ཉིད་དུ་རྟོགས་པའོ། །གནས་ངན་ལེན་ཕྱིར་སྲེད་575

རྒྱུའི་ཕྱིར།།གཞི་ཡི་ཕྱིར་དང་མ་རྨོངས་ཕྱིར།།བདེན་པ་བཞི་ལ་འཇུག་བྱ་བས།།དྲན་པ་ཉེ་བར་བཞག་པ་བསྒོམ། །ཞེས་སོ། །ཟག་བཅས་ལུས་སོགས་བཞིའི་ས་བོན་དང་བྲལ་བའོ། །གཉིས་པ་ལ། བསྡམས་པ་དང་། སྤང་བ་དང་། སྒོམ་པ་དང་། སྲུང་བས་སྤང་བྱ་ཡང་དག་པར་སྤོང་བས་སམ། དྲན་པ་ཉེར་གཞག་གི་སྤང་བྱ་ཡང་དག་པར་སྤོང་བས་ཡང་དག་པར་སྤོང་བ་འདིས་ལུས་ངག་ཡིད་ཡང་དག་པར་འཛིན་པའམ་འཇོག་པས་ཡང་དག་འཛིན་ནམ་འཇོག་སྟེ།འདི་ལ་ལྔའི་དང་པོ་ནི། མི་མཐུན་ཕྱོགས་སྡིག་པ་གཉེན་པོ་དགེ་བ་སྐྱེས་པ་ཕྲད་ཅིང་མངོན་དུ་གྱུར་པ། མ་སྐྱེས་པ་མ་འོངས་པ། དེ་གཉིས་རེ་རེ་ལ་སྦྱར་བས་བཞི་རིམ་བཞིན་དམིགས་པའོ། །གཉིས་པ་ནི། ཆོས་དྲན་པ་ཉེར་གཞག་བསྒོམས་པས་སྤང་གཉེན་ཤེས་ནས་བླང་དོར་བྱེད་པའི་བརྩོན་འགྲུས་ཏེ།དམིགས་པས་ཕྱེ་བས་བཞིའོ།།མི་མཐུན་ཕྱོགས་དང་གཉེན་པོ་རྣམས།།རྣམ་པ་ཐམས་་ཅད་སྤོང་ཞེ་ན། །དེ་དག་སྤང་ཕྱིར་བརྩོན་འགྲུས་ནི། །རྣམ་པ་བཞི་དག་རབ་ཏུ་འབྱུང་། །ཞེས་སོ། །གསུམ་པ་ནི། བརྩོན་འགྲུས་དེ་དང་མཆུངས་ལྡན་རྣམས་སོ། །བཞི་པ་ནི། མདོ་དགོད་པ་ནི། སྡིག་པ་མི་དགེ་བའི་ཆོས་སྐྱེས་པ་སྤང་བའི་ཕྱིར་དང་། མ་སྐྱེས་པ་མི་བསྐྱེད་པའི་ཕྱིར་དང་། དགེ་བ་སྐྱེས་པ་གནས་པའི་ཕྱིར་དང་། མ་སྐྱེས་པ་བསྐྱེད་པའི་ཕྱིར་དང་འདུན་པ་སོགས་སོ། །དེའི་བསྡུས་པའི་དོན་ནི།ཚིག་ལྔ་པོ་འདི་ནི།བརྩོན་སོགས་སོ།།དེ་བཤད་པ་ནི།འདུན་པ་ལ་ནི་བརྟེན་ནས་སུ། །རྣལ་འབྱོར་རྒྱུ་མཚན་བཅས་སྒོམ་པ། །ཡང་དག་སྤོང་བ་ཐམས་ཅད་ལ། །གཉེན་པོ་་ཞེས་ནི་ངེས་པར་བརྗོད། །ཅེས་པས་སྡིག་པ་སྤང་སོགས་བྱེད་འདོད་ཀྱི་འདུན་པ་ནི། བརྩོན་འགྲུས་ཀྱི་གནས་ཏེ།འདི་དེ་སྔོན་དུ་འགྲོ་བས་སོ། །འབད་པ་ནི། ཞི་ལྷག་གི་རྣལ་འབྱོར་སྒོམ་པའི་576

བརྩོན་འགྲུས་ཏེ། དེའང་ཞི་གནས་སོགས་གསུམ་གྱི་མཚན་མ་ཡིད་ལ་བྱེད་པས་གཉེན་པོ་སྐྱོན་མེད་སྒོམ་པའི་རྒྱུ་མཚན་དང་བཅས་པ་ཡིན་ནོ། །དེ་ཡང་བརྩོན་འགྲུས་རྩོམ་མོ་ཞེས་པས་བྱིང་རྒོད་ཀྱི་གཉེན་པོར་སྒོམ་སྟེ། བྱིང་རྒོད་ ་བྱུང་བ་སེལ་བའི་གཉེན་པོ་བརྩོན་འགྲུས་ཉིད། དེའི་རྒྱུ་མཚན། འདི་ལྟར་བྱིང་རྒོད་བསལ་ཐབས་བསྟན་ཆེད་དུ་དེའི་འོག་ཏུ་གཉིད་རྨུགས་ཀྱིས་བྱིང་ན།མཛད་པ་བཅུ་གཉིས་སོགས་དག་འགྱུར་གྱི་ཡིད་བྱེད་ཀྱིས་སེམས་གསལ་བར་བྱས་ནས་ཤེས་རབ་ཀྱིས་རབ་ཏུ་འཛིན། རྒོད་ན་ནང་དུ་སྡུད་པའི་སྒོ་ནས་ཞི་གནས་ཀྱིས་འཇོག མཉམ་པ་ཐོབ་ན། བཏང་སྙོམས་སུ་འཇོག་པའོ། །འདིར་བརྩོན་འགྲུས་བརྩམས་པ་གོང་དུ་མ་སྦྱར་བའི་འགྱུར་དེ་ལེགས་སོ།།ལྔ་པ་ནི།དང་པོ་གཉིས་ཀྱིས་མི་མཐུན་སོགས་དང་། གསུམ་པས་གཉེན་པོ་ཐོབ་པ་སྟེ་སྐྱེས་པ་དང་།བཞི་པས་གཉེན་པོ་འཕེལ་བ་སྟེ།སྤང་བར་བྱེད་པའོ།།གསུམ་པ་རྫུ་འཕྲུལ་དང་འབྱོར་པ་དམ་པ་ཡིན་པས་སམ། མངོན་ཤེས་སོགས་དོན་ཐམས་ཅད་འགྲུབ་བྱེད་ནི། རྫུ་འཕྲུལ། དེའི་རྐང་པ་ནི། གནས་ཏེ་རྒྱུ་ཡིན་པས་སམ། ཡོན་ཏན་ཐམས་ཅད་འབྱོར་པའི་རྟེན་ཡིན་པས་རྫུ་འཕྲུལ་གྱི་རྐང་པ་ལ་ལྔའི་དང་པོ་ནི། ཏིང་ངེ་འཛིན་གྱིས་གྲུབ་པའི་བྱ་བ། གཅིག་མང་པོར་བསྒྱུར་བ་སོགས་སོ། །གཉིས་པ་ནི། བརྩོན་འགྲུས་རྩོམ་པ་དེ་ལ་སེམས་རྩེ་གཅིག་ཏུ་གནས་པའི་ཏིང་ངེ་འཛིན་ཏེ། དེར་གནས་ལས་སུ་རུང་བ་ཉིད། །དོན་རྣམས་ཐམས་ཅད་འབྱོར་པར་འགྱུར།།ཉེས་པ་ལྔ་སྤོང་འདུ་བྱེད་བརྒྱད།།བསྟེན་པའི་རྒྱུ་ལས་བྱུང་བ་འོ། །ཞེས་སོ། །གསུམ་པ་ལ། དངོས་དང་གྲོགས་སུ་འགྱུར་ཚུལ་བཤད་པ་གཉིས་ཀྱི་དང་པོ་ནི། འདུན་སོགས་བཞི་དང་། དེ་དག་གི་གྲོགས་ཅན་ཏིང་ངེ་འཛིན་དང་མཚུངས་ལྡན་ནོ། །གཉིས་པ་ལ། རྟེན་དང་རྒྱུ་ལས་577

འགྱུར་ཚུལ་དང་། ཡང་དག་སྤོང་བཞིའི་འབྲས་བུར་འགྱུར་ཚུལ་གཉིས་ཀྱི་དང་པོ་ནི།གུས་པ་ནི།འདུན་པ་དྲག་པོ་དང་རི་མོ་ཆེར་བྱས་ཏེའོ།།རྒྱུན་དུ་ནི།རྟག་ཏུ་སྦྱོར་ཞིང་ནམ་ཡང་མི་སྦྱོར་བ་མིན་པའོ། །ཚེ་སྔོན་ཏིང་ངེ་འཛིན་བསྒོམས་པས་བཞག་པའི་ས་བོན་བརྟས་པས་རང་གི་ངང་གིས་སེམས་སོགས་སོ། །བཤེས་གཉེན་གཞན་གྱིས་ཆོས་བསྟན་ནས་དམིགས་པའི་ཆོས་རབ་ཏུ་རྣམ་འབྱེད་ཀྱི་ལྷག་མཐོང་ལ་བརྟེན་ནས་སོ། །གཉིས་པ་ནི། ཡང་དག་སྤོང་བཞི་སྒོམ་པ་ན་འདུན་པ་བསྐྱེད་སོགས་སོ། །འཇོག་འཛིན་གོ་ལྡོག་པ་ནི།འདིའི་རིམ་པ་དང་བསྟུན་པའི་ཆེད་དེ། སེམས་ཉིད་ཀྱིས་སེམས་ནང་དུ་འཛིན་ཅིང་། སྡུད་པ་ནི། འཇོག་པ། ཆོས་ལ་ལྷག་མཐོང་གིས་གསལ་བར་བྱེད་པ་ནི། དཔྱོད་པའོ།།བཞི་པ་ལ། སྤོང་བའི་འདུ་བྱེད་སྒོམ་པ་དང་།བྱིང་རྒོད་ཀྱི་གཉེན་པོ་སྒོམ་པ་གཉིས་ཀྱི་དང་པོ་ལ། བསྟན་བཤད་ཐབས་བཞིར་བསྡུ་བ་གསུམ་གྱི་དང་པོ་ནི། འདུན་པའི་ཏིང་ངེ་འཛིན་སྤོང་བའི་འདུ་བྱེད་དང་ལྡན་པ་ཞེས་པ་ལྟར། ཉེས་པ་ལྔ་སྤོང་བ་ཡི་སོགས་སོ། །གཉིས་པ་ནི། ལེ་ལོ་དང་ནི་གདམས་ངག་རྣམས། །བརྗེད་དང་བྱིང་དང་རྒོད་པ་དང་། །འདུ་མི་བྱེད་དང་འདུ་བྱེད་དང་།།འདི་དག་ཉེས་པ་ལྔར་འདོད་དོ།།ཞེས་པས་ལེ་ལོས་མི་སྦྱོར།བརྗེད་པས་མཉམ་པར་འཇོག་མི་ཤེས། བྱིང་རྒོད་ཀྱིས་ལས་སུ་མི་རུང་། བྱིང་རྒོད་སྐྱེས་པའི་ཚེ་གཉེན་པོ་འདུ་མི་བྱེད་པས་དེ་གཉིས་མི་སྤོང་། བྱིང་རྒོད་ཞི་བའི་ཚེ་ན་གཉེན་པོ་འདུ་བྱེད་པས་གཡེང་བས་ཉེས་པ་སྟེ། དེ་སྤོང་བའི་འདུ་བྱེད་བརྒྱད་ནི། རྩོལ་བའི་གནས་འདུན་པ་དང་། གནས་པ་རྩོལ་བ་སྟེ་བྱེད་འདོད་སྔོ་ན་དུ་བཏང་ནས་བརྩོན་འགྲུས་རྩོམ་པས་སོ། །འདུན་པའི་རྒྱུ་དད་པ་སྟེ། རྒྱུ་འབྲས་ལ་ཡིད་ཆེས་ནས་འདུན་པ་འབྱུང་བས་སོ། །རྩོལ་འབྲས་ཤིན་ཏུ་578

སྦྱངས་པ་སྟེ། བརྩོན་འགྲུས་བརྩམས་པས་གནས་ངན་ལེན་དང་བྲལ་ནས་ལུས་སེམས་ལས་སུ་རུང་བས་སོ།།དེ་བཞི་ལེ་ལོའི་གཉེན་པོའོ།།དམིགས་པ་མ་བརྗེད་པའི་དྲན་པ་དེ་ལ་བརྟེན་ནས་བྱིང་རྒོད་ལ་དེར་རྟོགས་པའི་ཤེས་་་་་་་བཞིན། རྟོགས་ནས་དེ་དང་འབྲལ་བའི་ཕྱིར་གཉེན་པོ་འདུ་བྱེད་པའི་སེམས་པ། བྱིང་རྒོད་ཞི་བ་ན་རྣལ་དུ་འཇུག་པའི་བཏང་སྙོམས་རྣམས་རིམ་བཞིན་བཞིའི་གཉེན་པོའོ།།གནས་དང་དེ་ལ་གནས་པ་དང་།།རྒྱུ་དང་འབྲས་བུ་ཉིད་དུའོ།།དམིགས་པ་བརྗེད་པར་མ་གྱུར་དང་།།བྱིང་དང་རྒོད་པ་རྟོགས་པ་དང་།།དེ་སྤོང་མངོན་པར་འདུ་བྱེད་དང་། །ཞི་ཚེ་རྣལ་དུ་འཇུག་པ་འོ། །ཞེས་སོ། །གསུམ་པ་ནི། འདི་དག་སོགས་ཏེ། དང་པོ་གསུམ་འབད་པའི་ཐབས་ཏེ། དད་ཅིང་དོན་དུ་གཉེར་ན་འབད་པའི་ཕྱིར། གཉིས་པ་ཕན་འདོགས་པའི་ཐབས་ཏེ།ལུས་སེམས་བདེ་བས་སོ།།དྲན་ཤེས་བཞིན་གཉིས་ཉེ་བར་འདོགས་པ་སྟེ།དྲན་པས་དམིགས་པ་ལས་མི་འཕྲོ། ཤེས་བཞིན་གྱིས་འཕྲོས་པ་ངོས་ཟིན་པའི་ཕྱིར་སེམས་པ་དང་བཏང་སྙོམས་འདུ་མི་བྱེད་པ་དང་། བྱེད་པ་སྤོང་བས་གཉེན་པོའོ།།གཉིས་པོ་ནི།ཡང་འདུན་སོགས་ཀྱིས་གཉིད་རྨུགས་ཀྱིས་ནང་དུ་ཞུམ་པ་སྡུད་པ་དང་།དེའི་གཞི་ལྷག་མཐོང་དང་བྲལ་ཏེ་ལེ་ལོས་བྱིང་བ་དང་།སྡུག་པའི་མཚན་མའི་རྗེས་སུ་འབྲངས་ཏེ་ཡུལ་ལ་འཕྲོ་བ་གཡེང་བ་དེའི་གཞི་མི་སྡུག་པའི་འདུ་ཤེས་དང་བྲལ་ཏེ་རྒོད་པའི་སྒོ་ནས་རབ་ཏུ་མི་འཛིན་པ་་་་་སྤངས་པ་དང་། སོར་རྟོག་གི་མཚན་མ་ལ་བརྟེན་ནས་ཆོས་ལ་རྣམ་པར་ལྟ་བ་ཞུམ་མེད་དང་མཐུན་པ་དང་།ལུས་མི་གཙང་བའི་རྫས་སུ་རྟོགས་པའི་གཡེང་མེད་དང་མཐུན་པ་དང་། སྣང་བའི་འདུ་ཤེས་དེ་གཉིས་ཀ་སོགས་སོ། །དེ་ལ་དགོངས་ནས་གཞི་གཉིས་དང་པོར་བཏོན་ནས་རིམ་པ་ལྟར་བདག་གི་འདུན་579

པ་ཧ་ཅང་ཞུམ་པར་ཡང་མི་འགྱུར་བ་དང་། ཧ་ཅང་རབ་ཏུ་བཟུང་བ་ཡང་མ་ཡིན་པ་དང་ནང་དུ་བསྡུས་པ་ཡང་མ་ཡིན་པ་དང་། ཕྱི་རོལ་ཏུ་གཡེང་བ་ཡང་མ་ཡིན་པ་དང་། ཕྱི་མ་དང་སྔ་མའི་འདུ་ཤེས་དང་། སྟེང་དང་འོག་གི་འདུ་ཤེས་སུ་བྱའོ། །སྙམ་པ་དང་། དེ་ལྟར་རྣམ་པར་ཕྱེ་བའི་སེམས་ཀུན་ནས་དཀྲིས་པ་མེད་པས་སྣང་བ་དང་ལྡན་པའི་སེམས་བསྒོམ་པར་བྱ་བའི་བདག་གི་་་་་་་སེམས་མུན་པ་ཅན་གྱི་ཚུལ་དུ་མི་འགྱུར་བར་བྱའོ། །ཞེས་སོ། །དང་པོ་གཞིའི་གཉེན་པོར་སྤོང་བའི་འདུ་བྱེད་གཉིས་གཉིས་སུ་བཤད།སྔ་ཕྱིའི་འདུ་ཤེས་ནི།དུས་གསུམ་ལ་སོ་སོར་རྟོག་ལ། སྟེང་འོག་གི་འདུ་ཤེས་སྤྱི་གཙུག་ནས་རྐང་པའི་བར་ལ་རྟོག སྣང་བའི་འདུ་ཤེས་ཞི་ལྷག་གཉིས་མའི་ཕྱོགས་སྒོམ་པའོ། །ལྔ་པ་ནི། ཆོས་མངོན་པར་ཤེས་བྱ་རྫུ་འཕྲུལ་སོགས་གང་དང་གང་མངོན་དུ་བྱ་འདོད་པའི་ཐབས་དེ་དང་དེ་ལ་སེམས་གཏད་དེ་བསྒོམས་པས་གང་ལ་་་་གཏད་པའི་རང་རང་གི་གནས་ཀྱི་ཆོས་ཤེས་བྱ་མཐོང་བའི་སྤྱན་ལྔ། གདམས་ངག་གི་རྒྱུ་མངོན་ཤེས་དྲུག ཏིང་ངེ་འཛིན་དང་།སྨོན་ལམ་དང་།དབང་དང་།སྟོབས་སོགས་ཡོན་ཏན་གྱི་ཆོས་ཐོབ་པ་ལ་མངོན་སོགས་སོ། །དེ་གསུམ་ཚོགས་ལམ་ནས་སོ། །བཞི་པ་འཕགས་ལམ་ཡང་དག་པར་འགྲུབ་པ་ལ་བདག་པོར་གྱུར་པས་སམ། ཐར་པའི་དགེ་རྩ་བསྐྱེད་པ་ལ་དབང་བྱེད་པའི་དབང་པོ་ལ།ལྔའི་དང་པོ་ནི།བདེན་བཞི་སྟེ།བདེན་པ་རྟོགས་ཆེད་དུ་སྦྱོར་བས་བསྡུས་པས་དེའི་རྣམ།་པར་གྱུར་པས་སོ། །ཁྱད་པར་བྱང་ཆུབ་དང་།བྱང་སེམས་ཀྱི་སྤྱོད་པ་དང་།ཐེག་ཆེན་གྱིས་བསྡུས་པའི་ཐོས་པ་དང་།ཞི་གནས་དང་།ལྷག་མཐོང་སྟེ།ལྔ་རིམ་བཞིན་ཐེག་ཆེན་དབང་པོའི་དམིགས་པ་ཡིན་ལ། དེ་ལ་དབང་བྱེད་པས་ཀྱང་དབང་པོའོ། །བྱང་ཆུབ་སྤྱོད་དང་ཆོས་མཆོག་དང་། །ཞི་གནས་ལྷག་580

མཐོང་དད་སོགས་ཀྱི། །གཞི་ཡིན་པར་ནི་ཤེས་བྱ་སྟེ། །དོན་གྲུབ་བྱེད་པའི་སྐབས་ཀྱིས་སོ།།ཞེས་སོ།།གཉིས་པ་ནི།སྟོན་པ་དང་།ཉན་ཐོས་ཀྱི་རྟོགས་པ་ལ་དད་པ་དང་། ཡང་དག་སྤོང་བཞིའི་བརྩོན་འགྲུས་དང་། དྲན་པ་ཉེར་གཞག་གི་དྲན་པ་དང་། བསམ་གཏན་བཞིའི་ཏིང་ངེ་འཛིན་དང་། བདེན་བཞི་ཤེས་པའི་ཤེས་རབ་ཅེས་ཉན་སར་རོ། །འདུན་པའི་རྒྱུ་དད་པ། སྦྱོར་བའི་བརྩོན་འགྲུས་དམིགས་པ་མི་བརྗེད་པ་དྲན་པ། མི་འཕྲོ་བ་ཏིང་ངེ་འཛིན་དང་། ཆོས་རྣམ་འབྱེད་ཤེས་རབ་སྟེ། ཐར་པའི་ཆ་དང་མཐུན་བསྐྱེད་ནས། །འདུན་དང་སྦྱོར་བ་དབང་བྱེད་དང་།།དམིགས་པ་བརྗེད་པར་མ་གྱུར་དང་།།མི་འཕྲོ་རྣམ་པར་འབྱེད་ཀྱང་ངོ་། །ཞེས་སོ། །གསུམ་པ་ནི། དད་སོགས་དེ་དང་སོགས་སོ། །བཞི་པ་ནི། ཡིད་ཆེས་པས་དང་བ་དང་འདོད་པའང་བསྟན་ནོ། །དད་པས་བདེན་པ་རྟོགས་པའི་ཆེད་དུ་འདུན་པའི་ཕྱིར་དེ་ལས་སྤྲོ་བའོ།་།དམིགས་རྣམ་མ་བརྗེད་པར་ཉེ་བར་གནས་པའང་ཡིན་ལ་དྲན་པ་ཡང་ཡིན་པའོ། །གཡེང་བ་མེད་པའི་ཕྱིར་སེམས་རྩེ་སོགས་སོ། །ཏིང་ངེ་འཛིན་གྱིས་རྗེས་སུ་བཟུང་བས་ཤེས་རབ་གསལ་བའི་ཕྱིར་ཡང་དག་པ་ཇི་ལྟ་བ་བཞིན་དུ་རབ་ཏུ་སོགས་སོ།།ལྔ་པ་ནི།དྲོད་རྩེ་ནི།དེ་དུས་བསྟེན་པས་སྒྲུབ།བཟོད་མཆོག་ནི།ཕྱིས་སྟོབས་ཀྱི་དུས་སུ་བསྟེན་པས་སྒྲུབ་སྟེ། དབང་པོ་རྣམས་དང་སྟོབས་རྣམས་ལ། །ངེས་འབྱེད་ཆ་མཐུན་གཉིས་གཉིས་སོ།།ཞེས་སོ།།ལྔ་པ་ནི།ཆོས་ལྔ་དབང་པོ་བཞིན་ནོ།།འོག་ཏུ་སྟོན་པ་འདི་ནི་དབང་པོ་དང་སྟོབས་ཀྱི་བྱེ་བྲག་ཡིན་ཏེ།མི་མཐུན་ཕྱོགས་མ་དད། ལེ་ལོ། བརྗེད་པ། གཡེང་བ། ཤེས་བཞིན་མེད་པ་བསྲབས་ཏེ་སྐབས་སྐབས་སུ་མངོན་གྱུར་མི་འབྱུང་བས། སྐབས་མི་ཐོད་པས་མི་རྫི་བའི་ཕྱིར་སྟོབས་ཏེ། ངེས་ཚིག་ཀྱང་དེའོ། །དད་སོགས་ལྔ་སྔ་མའི་འབྲས་བུ་ཕྱི་མ་581

ཡིན་ཅིང་བཟོད་མཆོག་དེ་དུས་བསྟེན་ལ། མཐོང་ལ་མ་མན་ཆད་ཕྱིས་སྐྱེ་བའི་འབྲས་བུ་ཡིན་ལ། ཉོན་མོངས་ཅན་ཡིན་པས་ཟག་བཅས་ཁོ་ནའོ། །མི་མཐུན་ཕྱོགས་ནི་བསྲབས་པའི་ཕྱིར། །སྟོབས་ལྡན་འབྲས་བུ་ཕྱི་མ་ཡིན། །ཞེས་དང་།དད་སོགས་ས་ལ་འཇུག་པ་སྟེ།།ཀུན་ནས་ཉོན་མོངས་ཅན་དུ་འདོད།།ཅེས་སོ།།དྲུག་པ་དེ་ཁོ་ནར་མངོན་པར་བྱང་ཆུབ་པ་ནི། མི་རྟོག་ཡེ་ཤེས་ལ་དེ་དང་མཐུན་པའམ་དེའི་གྲོགས་སུ་གྱུར་པས་ན། ཡན་ལག་སྟེ། འདི་ལ་ལྔའི་དང་པོ་ནི། ཇི་ལྟ་བ་ནི། དོན་དམ་པར་རྣམ་དག་གི་དམིགས་པའོ། །གཉིས་པ་ནི། དྲན་པ་ནི། ཤེས་བྱ་མ་རྟོགས་པ་རྟོགས་པར་བྱེད་པའི་ཕྱིར་འཁོར་ལོ་རིན་ཆེན་གྱིས་ཡུལ་མ་ཕེབས་པ་འབེབས་པ་ལྟ་བུའོ། །ཆོས་བདག་མེད་པར་རྣམ་འབྱེད་ཀྱི་ཤེས་རབ་ནི། བདག་གཉིས་སུ་རྟོག་པའི་མཚན་མ་འཇོམས་པས་གླང་པོས་ཕྱིར་རྒོལ་འཇོམས་པ་ལྟ་བུའོ། །བརྩོན་འགྲུས་ཀྱིས་མངོན་ཤེས་མྱུར་དུ་སྒྲུབ་པས་རྟས་མྱུར་དུ་འགྲོ་བ་ལྟ་བུའོ། །བརྩོན་འགྲུས་བརྩམས་པས་ཆོས་ཀྱི་སྣང་བ་འཕེལ་ནས་ལུས་ཐམས་ཅད་དགའ་བས་ཚིམ་པས་ནོར་བུའི་འོད་ཀྱིས་་་་་རྒྱལ་པོ་དགའ་བར་བྱེད་པ་ལྟ་བུའོ། །གནས་ངན་ལེན་གྱི་སྒྲིབ་པ་བཅོམ་པས་ཤིན་ཏུ་སྦྱངས་པས་ལས་སུ་རུང་བ་ཐོབ་པས་བཙུན་མོས་རྒྱལ་པོ་དགའ་བ་་་ཉམས་སུ་མྱོང་བ་བཞིན་ནོ། །ཏིང་ངེ་འཛིན་གྱིས་བསམ་པའི་དོན་གནས་གྱུར་པའི་འབྱོར་བ་ཐམས་ཅད་སྒྲུབ་པས་ཁྱིམ་བདག་གི་ནོར་འགྲུབ་པ་ལྟ་བུའོ། །བཏང་སྙོམས་མི་རྟོག་ཡེ་ཤེས་ཏེ། དུས་ཐམས་ཅད་དུ་འདོད་པ་བཞིན་དུ་གནས་ཏེ། རྗེས་ཐོབ་ཏུ་མ་རྟོགས་པ་རྟོགས། རྟོག་པ་འདོར། མཉམ་གཞས་ཏུ་རྩོལ་མེད་དུ་གནས་པའི་ཕྱིར་བློན་པོ་བཞིན་ནོ། །ཤེས་བྱ་མ་རྒྱལ་རྒྱལ་བའི་ཕྱིར།།དྲན་པ་དག་ནི་ཀུན་ཏུ་སྤྱོད།།འདི་ཡི་རྣམ་འབྱེད་རྟོག་པ་ཡི།།མཚན་མ་582

ཐམས་ཅད་འཇོམས་པར་བྱེད། །འདི་ཡི་བརྩོན་འགྲུས་མ་ལུས་པ། །མྱུར་དུ་རྟོགས་པར་བྱ་ཕྱིར་འཇུག །ཆོས་ཀྱི་སྣང་བ་རྣམ་འཕེལ་བའི། །དགའ་བ་རྟག་ཏུ་རྒྱས་པར་འགྱུར། །སྒྲིབ་པ་ཀུན་ལས་ཐར་པའི་ཕྱིར། །ཤིན་ཏུ་སྦྱངས་པས་བདེ་བ་ཐོབ། །ཏིང་ངེ་འཛིན་ལས་བརྩམས་པའི་དོན། །འབྱོར་བ་ཉེ་བར་སྐྱེ་བར་འགྱུར། །བཏང་སྙོམས་ཀྱིས་ནི་ཐམས་ཅད་དུ། །འདི་ནི་ཇི་ལྟར་འདོད་བཞིན་གནས། །རྗེས་ལ་ཐོབ་དང་མི་རྟོག་པའི། །གནས་པ་མཆོག་ནི་རྟག་ཏུ་གནས།།ཞེས་ཏེ།འདི་ཐེག་ཆེན་གྱི་ལུགས་སུ་བཤད་ལ།ཉན་ཐོས་ཀྱི་ལུགས་ནི།ཤུགས་ལ་དཔག་གོ །ཡན་ལག་ཏུ་འགྱུར་ཚུལ་ནི། དྲན་སོགས་ནི། འདིས་དགེ་ཆོས་མངོན་པར་བརྗོད་ཅིང་དམིགས་པ་ལ་སེམས་མི་གཡེང་བས་ཡན་ལག་་ཕྱི་མ་ཐམས་ཅད་དེ་ལ་བརྟེན་ནས་འབྱུང་བའི་ཕྱིར་རོ། །ཆོས་སོགས་ནི། བྱང་ཆུབ་ནི། ཡེ་ཤེས་དེའི་ངོ་བོ་ཡིན་པའི་ཕྱིར་རོ། །བརྩོན་སོགས་ནི། བགྲོད་བྱ་མཐར་ཐུག་མ་ཐོབ་པར་ལམ་རྒྱུན་མི་གཅོད་པར་འགྲོ་བའི་ཕྱིར་རོ། །དགའ་སོགས་ནི། སེམས་རྒྱུད་ཚིམ་པར་བྱེད་པའི་ཕྱིར་རོ། །ཤིན་སྦྱངས་ནི། ཉོན་མོངས་མེད་པ་དག་པའི་གཞིའི་ཡན་ལག་སྟེ། རྒྱུ་གང་གིས་སོགས་ཏེ། དེས་གནས་ངན་ལེན་འཇིག་པའི་ཕྱིར་རོ།།ཏིང་ངེ་འཛིན་ནི།ཉོན་མོངས་མེད་པའི་གནས་ཀྱི་ཡན་ལག་སྟེ། གནས་གང་དུ་སོགས་ཏེ། དེ་ལ་གནས་པས་གནས་འགྱུར་བའི་ཕྱིར་རོ། །བཏང་སྙོམས་ནི། ཀུན་ཉོན་མེད་པའི་ངོ་བོའི་ཡན་ལག་སྟེ། བརྣབ་སེམས། ཡིད་མི་བདེ་དང་བྲལ་བས་ཉོན་མོངས་མེད་པའི་གནས་སྐབས་ཀྱི་ངོ་བོ་ཡིན་པའོ།།རྒྱན་ལྟར་ན།མི་རྟོག་ཡེ་ཤེས་ལ་སྦྱོར་རོ།།གསུམ་པ་ནི།དྲན་སོགས་དེ་དང་སོགས་སོ།།བཞི་པ་ནི།དུཿཁ་ལ་དུཿཁར་དམིགས་པ་ནི།དེ་ལས་དབེན་པ་ཚོལ་བས་དབེན་སོགས་དང་། ཀུན་འབྱུང་གི་གཙོ་བོ་སྲེད་583

པ་དུཿཁ་ཀུན་འབྱུང་བར་དམིགས་པ་ནི། དེ་དང་བྲལ་བ་ཚོལ་བས་འདོད་སོགས་དང་། འགོག་པ་དུཿཁ་འགོག་པར་དམིགས་པ་ནི། དེ་མངོན་སུམ་དུ་བྱེད་འདོད་པས་འགོག་སོགས་དང་།ལམ་ནི་དུཿཁ་རྣམ་པར་སྤོང་བ་ཡིན་ལ།དེ་ལ་དམིགས་པ་ནི་རྣམ་སོགས་སོ། །དྲན་པས་མི་བརྗེད་པའི་ཚུལ་གྱིས་བསྒོམ་པ་བཞིན་བཏང་སྙོ་མས་ཀྱིས་རྣལ་དུ་འཇོག་པའི་ཚུལ་གྱིས་བསྒོམ་པའི་བར་ཡང་དེ་བཞིན་ནོ། །མདོ་འདིས་ནི་སོགས་སོ། །ལྔ་པ་ནི། དྲན་པ་གཉིས་པོའི་ཕྱོགས།དེ་ནས་གསུམ་ལྷག་མཐོང་། ཐ་མ་གསུམ་ཞི་གནས་ཀྱི་ཕྱོགས་ཏེ།དེ་རྣམས་མཐོང་ལམ་གྱི་ངོ་བོ་ཡིན་པའི་ཕྱིར་མཐོང་སོགས་སོ། །བདུན་པ་འཕགས་པས་ཉོན་མོང་ས་སྤོང་བ་དང་། རྣམ་གྲོལ་མངོན་སུམ་དུ་བྱ་བའི་ལམ་ཡན་ལག་བརྒྱད་ཀྱིས་སྒྲུབ་པས་སམ།བརྒྱད་པོ་ཚོགས་པ་སྒོམ་ལམ་ཡིན་ལ།ཆ་ཤས་རྣམས་ཡོངས་གཅོད་སོགས་ཀྱི་སྒོ་ནས་སྒོམ་ལམ་གྱི་ཡན་ལག་ཏུ་འགྱུར་བ་ལམ་གྱི་ཡན་ལག་ལ། ལྔའི་དང་པོ་ནི། མཐོང་ལམ་བྱང་ཆུབ་ཡན་ལག་དེའི་འོག་ཏུ་ཡེ་ཤེས་ཀྱིས་ཇི་ལྟར་མཐོང་བའི་འཕགས་སོགས་སོ། །གཉིས་པ་ནི།བྱང་ཆུབ་ཡན་ལག་གི་འོག་ཏུ་ཡང་དག་ཇི་ལྟ་བ་བཞིན་རྟོགས་པའི་རྗེས་སུ་་འཇུག་པ་ལྟ་བ་དང་རྟོག་པ་དེའི་རྣམ་གཞག་ཡོངས་སུ་གཅོད་པ་དང་།གཞན་གྱིས་བཞག་པའི་མདོ་སྡེ་སོགས་ལ་འཇུག་པའི་རྟོག་པ་ནི། རྟོག་པ་སྟེ།སར། ངེས་པར་འབྱུང་རྟོག་སོགས་ཀྱང་བཤད། ངག་ལུས་གཉིས་མའི་ལས་གསུམ་དག་པས་ངག་སོགས་གསུམ་མོ། །ཡུན་རིང་པོར་མི་སྐྱོ་བ་ཤེས་སྒྲིབ་ཀྱི་གཉེན་པོ་རྩོལ་བ། ཞི་ལྷག་སོགས་ཀྱི་རྒྱུ་མཚན་ལ་ཞུམ་རྒོད་མེད་པའི་ཕྱིར།ལམ་མངོན་དུ་བྱ་བའི་གཉེན་པོ་སྒྲིབ་པའི་གཉེན་པོ་དྲན་པ། ཡོན་ཏན་ཁྱད་པར་ཅན་སྒྲུབ་པའི་སྒྲིབ་པའི་གཉེན་པོ་ཏིང་ངེ་འཛིན་ཏེ། དེ་ཡི་འོག་ཏུ་ཇི་ལྟ་584

བར་རྟོགས་པའི་རྗེས་སུ་འཇུག་པ་སྐྱེ། རྣམ་གཞག་ཇི་བཞིན་རྟོགས་པ་དང་། །རྣམ་པར་བཞག་ལ་འཇུག་པ་དང་།།ལས་གསུམ་རྣམ་པར་དག་པ་དང་།།ཤེས་བྱ་དག་དང་ལམ་དང་ནི། །ཡོན་ཏན་ཁྱད་པར་ཅན་གྱིས་ནི། །སྒྲིབ་པའི་གཉེན་པོར་བསྒོམ་པ་འོ། །ཞེས་སོ། །དེ་ལ་ལྟ་རྟོག་རྩོལ་གསུམ་ཤེས་རབ། དྲན་ཏིང་ཏིང་ངེ་འཛིན། གཞན་རྣམས་ཚུལ་ཁྲིམས་ཀྱི་ཕུང་པོ། ཚུལ་ཁྲིམས་ནི། རྒྱུ་བའི་ཚེ་ན་བྱ་བ། གཞན་རྣམས་གནས་པའི་ཚེ་ན་བྱ་བའོ། །ཤེས་རབ་ནི། རིག་པ།གཞན་གཉིས་རྐང་པའོ། །དེ་ཡན་ལག་ཏུ་འགྱུར་ཚུལ་ནི།ལྟ་བ་རྗེས་ཐོབ་ལོ་ཀ་པ་དེས་རང་གི་མཐོང་ལམ་གྱི་རྟོག་པ་ངེས་པར་འཛིན་པའི་ཕྱིར། མཐོང་བའི་ལམ་ལ་ཡོངས་སོགས་སོ། །རྟོག་པ་ནི། དེས་བརྟག་དཔྱད་བྱས་ནས་ངག་ཀུན་ཏུ་སློང་བའི་ཕྱིར་གཞན་སོགས་ཏེ། དབུས་མཐའི་འགྲེལ་པར་ཀུན་སློང་དང་བཅས་པའི་ངག་གིས་དེ་གོ་བར་བྱེད་པའི་ཕྱིར་ངག་ཀྱང་དེར་འདོད་དེ་་་་་་་ལེགས་སོ།།རང་གི་རྟོགས་པ་དང་མཐུན་པར་འདྲི་བ་དང་།ལུང་སྟོན་པ་དང་།འབེལ་གཏམ་གྱིས་ཆོས་གཏན་ལ་ཕབ་པས་ལྟ་བ་དང། ལས་མཐའ་བྱ་བ་མ་ཡིན་པ་མི་བྱེད་པས་ཚུལ་ཁྲིམས་དང་། འཚོ་བ་ཆོས་གོས་སོགས་ཇི་ལྟར་གནང་བ་བཞིན་ཚོལ་བས་འཚོ་བ་དག་ཅིང་ཡོ་བྱད་བསྙུངས་པར་གཞན་་་་་ཡིད་ཆེས་སོ། །དེ་རྣམས་མཉམ་གཞག་ཏུ་དངོས་སུ།་ཡོད་པ་མིན་ཡང་དེའི་མཐུ་ཐོབ་པས་དེ་དང་ལྡན་པར་བཞག་གོ །བྱིང་རྒོད་མེད་པའི་ཏིང་ངེ་འཛིན་གྱི་དུས་ཀྱི་བརྩོན་འགྲུས།ཡང་དག་ལྟ་བའི་འཁོར་དུ་བསྡུས་པའི་རྩོལ་བ།སྒོམ་སྤང་ཉོན་མོངས་པས་ན།ཉོན་མོངས་སོགས་སོ།།ཞི་གནས་སོགས་ཀྱི་རྒྱུ་མཚན་མ་བརྗེད་པའི་དྲན་པ་ནི། བྱིང་རྒོད་ཀྱི་སྐབས་མི་འབྱེད་པའི་ཕྱིར་ཉེ་སོགས་སོ། །ཏིང་ངེ་འཛིན་གྱིས་སྙོམས་འཇུག་གི་སྒྲིབ་པ་སྤངས་ནས་མངོན་ཤེས་585

སོགས་སྒྲུབ་པའི་ཕྱིར་ཡོན་ཏན་སོགས་སོ། །མཐོང་ལམ་དུས་ཐུང་བ་འཚོ་བ་སོགས་དེར་མ་བཞག སྒོམ་ལམ་རིང་བས་བཞག་ཅེའོ། །གསུམ་པ་ནི། ལྟ་བ་སོགས་དེ་དང་དེ་སོགས་ཏེ། ངག་སོགས་ལ་དམིགས་རྣམ་མེད་པས་མཆུངས་ལྡན་མེད་དོ། །བཞི་པ་ནི། ལྟ་བས་དབེན་པ་ལ་གནས་སོགས་སྔར་བཞིན་ནོ། །ལྔ་པ་ནི།ཡོངས་སུ་སོགས་སོ།།གཉིས་པ་ནི།མངོན་ཤེས་བུལ་བ་ཤེས་རབ་ཆུང་བ་སྟེ།དབང་པོ་རྟུལ་པོའོ།།དཀའ་བ་ནི།མི་ལྕོགས་མེད་དང་གཟུགས་མེད་དེ།རིམ་བཞིན་ཞི་ལྷག་ཞན་པས་འབད་དགོས་པའི་ཕྱིར། མཛོད་འགྲེལ་དུ་བསམ་གཏན་ཁྱད་པར་ཅན་ཡང་ཞི་གནས་ཞན་ཅིང་དེ་རྣམས་ཡན་ལག་་་་་གིས་མ་ཟིན་པའི་ཕྱིར་ཟེར་རོ། །མྱུར་བ་ནི། ཤེས་རབ་རྣོ་བ་སྟེ། དབང་པོ་རྣོན་པོའོ། །སླ་བ་ནི། བསམ་གཏན་གྱི་དངོས་གཞི་ཐོབ་པས་ཞི་ལྷག་ཟུང་དུ་འཇུག་པས་རང་གི་ངང་གིས་འབྱུང་བས་སོ། །དེ་སྦྱར་ཏེ་སྟོན་པ་དང་པོ་སོགས་སོ། །གསུམ་པ་བརྡར་བཏགས་པ་དང་དོན་དམ་པའི་ཆོས་འཛིན་པའི་གནས་ཏེ།་རྒྱུ་ནི་དབྱེ་ན། བརྣབ་སེམས་སོགས་སོ། །དེས་བསླབ་གསུམ་སྦྱོང་ཚུལ་ནི།བརྣབ་སེམས་མེད་པ་མ་ཆགས་པ་དང་། གནོད་སེམས་མེད་པ་བྱམས་པས་ཆགས་སྡང་གི་སྒོ་ནས་བསླབ་པ་མི་ཉམས་པའི་ཕྱིར་ལྷ་ག་སོགས་ཏེ། བརྡར་བཏགས་པའི་ཆོས་འཛིན་ནོ། །དྲན་པ་ནི། དམིགས་པ་མ་བརྗེད་ན་སེམས་མཉམ་པར་འཇོག་པས་ལྷག་སོགས་སོ། །ཏིང་ངེ་འཛིན་ནི། མཉམ་པར་བཞག་ན། ཇི་ལྟ་བ་བཞིན་དུ་ཤེས་པས་ལྷག་སོགས་ཏེ། དེ་གཉིས་དོན་དམ་པའི་ཆོས་འཛིན་ནོ། །དེ་ལ་ལྷག་པ་ནི། བསྟན་པ་འདི་ཁོ་ན་ལ་ཡོད་པས་ཕྱི་རོལ་པ་ལས་ལྷག་པའི་དོན་དང་། སྔ་མ་སྔ་མས་ཕྱི་མ་ཕྱི་མ་དབང་དུ་བྱས་ཤིང་། ཤེས་རབ་ཀྱིས་སྒྲིབ་པ་སྤོང་བའི་དབང་དུ་བྱས་པས་ལྷག་པའོ། །གོ་རིམ་སྔ་མ་ལས་ཕྱི་མ་

སྐྱེ་རིམ་མོ།།ངོ་བོ།ཚུལ་ཁྲིམས་ཡན་ལག་དྲུག་ལྡན་དང་།བསམ་གཏན་བཞིས་ཚེ་འདིར་བདེ་བར་གནས་པ་དང་། བདེན་བཞི་མི་རྟག་སོགས་སུ་འདུ་ཤེས་པ་སྟེ།ཡན་ལག་དྲུག་དང་ལྡན་པ་དང་།།གནས་གཞི་བདེ་དང་ལྡན་པ་དང་།།བཞི་པོ་ཡི་ནི་རྣམ་པ་བཞི།།རྟག་ཏུ་ཡེ་ཤེས་དག་པ་ཡིན།།ཞེས་སོ།།གྲངས་ངེས།འཆལ་ཚུལ་དང་ཡུལ་དང་ཉོན་མོངས་སྡོམ།སྤོང་བ་ལེན་པར་སྐབས་སུ་སྤོང་།གཏན་དུ་སྤོང་བའི་ཚངས་སྤྱོད་དང་། སྡིག་སྤྱོད་དང་། འདོད་སྲེད་དང་། ལྟ་བའི་ཉོན་མོངས་གསུམ་དང་། ངན་འགྲོ་དང་བདེ་འགྲོ་གནོད་བཅས་དང་།གནོད་མེད་གསུམ་དང་། ལས་ནག་འདྲེས་དཀར་གསུམ་དང་། ཉོན་མོངས་ཟིལ་གནོན་དང་། མངོན་གྱུར་དང་། ས་བོན་གྱི་གནས་སྐབས་གསུམ་དང་།སྡིག་པ་འདོད་པ། དྲག་པོའི་སྤྱོད་པ་གསུམ་སྟེ། དེ་རྣམས་ཀྱི་གཉེན་པོ་དང་།བདེ་འགྲོ་དང་། ལོ་ཀ་པ་དང་། འདས་པའི་རྣམ་དག་གི་རྒྱུ་དང་། ཏིང་ངེ་འཛིན་དང་།ཤེས་རབ་དང་།རྣམ་གྲོལ་གྱི་རྟེན་དང་།ཕྱི་མ་གཉིས་འབྱུང་བའི་རྒྱུ་དང་།མཉམ་པར་འཇོག་བྱེད་དང་གྲོལ་བྱེད་ཡིན་པའི་ཕྱིར་ཏེ།སྡོམ་བརྩོན་ཚངས་སྤྱོད་ཀུན་ཉོན་མོངས། །འགྲོ་དང་ལས་རྣམ་གསུམ་ཕྱིར་དང་། །ཉོན་མོངས་སྐབས་དང་སྤྱོད་དང་དག །རྟེན་དང་བྱེད་རྣམ་གསུམ་ཕྱིར་རོ། །ཞེས་སོ།།བཞི་པ་ལ།ཞི་གནས།ལྷག་མཐོང་།དེ་གཉིས་ཀྱིས་ཡོན་ཏན་ཀུན་སྒྲུབ་ཚུལ། དེ་ལས་ལམ་བཞིར་འགྱུར་ཚུལ་བཞིའི་དང་པོ་ནི། ནང་གི་དམིགས་པ་ཤེས་བྱའི་དངོས་པོ་དང་མཐུན་པའི་གཟུགས་བརྙན་ལ་སེམས་འཇོག་པ་ནི།དང་པོ་ཉིད་དུ་ཕྱིའི་དམིགས་པ་ལས་བཀུག་ནས་མི་གཡེང་བར་བྱ་བའི་ཆེད་དུ་སེམས་ཉེ་བར་གཏོད་པའོ། །དེ་ལྟར་སེམས་གཡོ་བར་རགས་པ་དང་པོར་གཏད་པ་དེ་རྒྱུན་དང་ཕྲ་མོར་བྱེད་པས་སྡུད་པ་རྒྱུན་སོགས་དང་། བརྗེད་587

ནས་ཕྱི་རུ་གཡེངས་ན་སླར་ནང་དུ་བཀུག་པ་ནི་གླན་ཏེའོ། །སེམས་ཕྱི་རོལ་དུ་མི་འཕྲོ་བའི་ཆེད་དུ་དང་པོ་ཉིད་ནས་དྲན་པས་འཛིན་པ་ཉེ་སོགས་ཏེ། དང་པོ་ཉིད་ནས་གཟུགས་སོགས་ཀྱི་ཉེས་དམིགས་ཤེས་པས་ཕྱིར་འཕྲོར་མི་སྟེར་་བ་འདུལ་སོགས་སོ། །སེམས་འཁྲུག་རྒྱུ་རྟོགས་པའི་ཉེས་དམིགས་ཤེས་པས་ཕྱིར་འཕྲོར་མི་སྟེར་བ་ཞི་སོགས་སོ། །བརྗེད་ནས་རྟོགས་པ་སྐྱེས་ན། དེ་དང་དུ་མི་ལེན་ཅིང་སྤོང་བ་ཞི་སོགས་སོ། །མངོན་པར་འདུ་བྱེད་པ་དང་བཅས་པས་བར་མ་ཆད་པར་ཏིང་ངེ་འཛིན་ལ་འཇོག་པ་རྩེ་སོགས་སོ། །ཤིན་ཏུ་གོམས་པའི་ཕྱིར་འབད་མེད་ལྷུན་གྲུབ་ཏུ་ཏིང་ངེ་འཛིན་གྱི་རྒྱུན་གཡེང་བ་མེད་པར་འབྱུང་བ་ནི། མཉམ་འཇོག་གོ །དམིགས་པ་ལ་ནི་སེམས་གཏད་ནས། །ཞེས་པ་ནས།དེ་གོམས་པ་ལས་འདུ་མི་བྱེད།།ཅེས་པའི་བར་རོ། །གཉིས་པ་ནི།སྤྱོད་པ་རྣམ་སྦྱོང་སོགས་ཀྱི་དམིགས་པའི་ཆོས་རྣམས་ལ་ཇི་སྙེད་པ་རྣམ་འབྱེད་དང་།ཇི་ལྟ་བ་རབ་ཏུ་སོགས་དང་། རྟོག་བཅས་ཀྱི་ཡིད་བྱེད་ཤེས་རབ་དང་བཅས་པས་མཚན་མར་ཡོངས་སུ་རྟོག་པ་དང་། ཞིབ་མོར་ཡོངས་སུ་དཔྱོད་པའོ། །གསུམ་པ་ནི།ལྷག་མཐོང་གིས་གནས་ངན་ལེན་གྱི་འཆིང་བའི་གཉེན་པོ་དང་།རྟག་འཛིན་སོགས་ཕྱིན་ཅི་ལོག་ལས་འབྱིན་ནོ། །ཞི་གནས་ཀྱིས་ཉོན་མོངས་སྐྱེ་བའི་དམིགས་པ་ལ་མཚན་མར་རྟོག་པའི་གཉེན་པོ་བྱེད། མི་རྟག་སོགས་ཕྱིན་ཅི་མ་ལོག་པ་ལ་སེམས་འཇོག་པའི་ཕྱིར་རོ།།བཞི་པ་ནི།ཡང་སོགས་ཏེ།བསམ་གཏན་དང་པོ་སོགས་ཞི་གནས་ཐོབ་ཀྱི། བདེན་མཐོང་གི་ལྷག་མཐོང་མ་ཐོབ་སྟེ། དེ་མང་དུ་ཐོས་པས་བྱང་བར་བྱས་ནས་འདུག་བཞིན་དུ་སེམས་འཇོག་པའི་ཞི་གནས་ལ་བརྟེན་ཏེ་བདེན་རྟོགས་་ཀྱི་ལྷག་མཐོང་ལ་བརྩོན་ནོ། །གཉིས་པ་དེ་ལས་ལྡོག་པ་སྟེ། དེ་འདུག་མ་ཐག་ཏུ་སེམས་འཇོག་གི་ཆོས་རྣམ་པར་58།རྟེ

འབྱེད་པར་མི་བྱེད་པས་ལྷག་མཐོང་ལ་བརྟེན་ནས་ཞི་སོགས་སོ། །གསུམ་པ་ནི། ཞི་ལྷག་གཉིས་ཀ་མ་ཐོབ་པ་དེ། དམ་ཆོས་ཉན་པ་དང་མང་དུ་ཐོས་པ་ལ་མ་བྱང་སྟེ། རྒོད་ཅིང་མ་ཞི་བ་ཚར་བཅད་པས་སེམས་ཀྱིས་ཆོས་ཉན་པ་སོགས་ཀྱིས་ལྷག་མཐོང་དང་ཞི་གནས་གཉིས་ཀ་ལ་བརྩོན་པས་བདེན་པ་་་་་མཐོང་བའམ་སྙོམས་འཇུག་ལ་གནས་པར་བྱེད་དོ།།བཞི་པ་ནི།གཉིས་ཀ་ཐོབ་སྟེ།ཞི་ལྷག་འདྲེས་སོགས་སོ། །དང་པོ་མཐོང་ལམ། གཉིས་པ་དང་བཞི་པ་སྒོམ་ལམ། གསུམ་པ་ལམ་གཉིས་ཀ་སྒྲུབ་པ་ལས་བརྩམས་ཏེ་བསྟན་ཞེས་སར་རོ། །ལྔ་པ་ནི། གོང་དུ་བཤད་ཟིན་ཏོ། །བཞི་པ་ནི། བསམ་གཏན་དང་པོ་སོགས་ས་གོང་མའི་ལམ་མངོན་དུ་གྱུར་པར་སྒོམ་པ་ན་འདོད་པ་སོགས་ས་འོག་མ་འོག་མའི་དགེ་བ་མངོན་དུ་མ་གྱུར་པའང་སྒོམ་པར་འགྱུར་ཏེ། དེ་བསྒོམས་པས་འོག་མའི་དགེ་བའི་ས་བོན་བརྟས་པར་བྱས་པས་འབྲས་བུ་འབྱིན་ནུས་སུ་་་་བྱས་པའི་ཕྱིར་ཞེས་གནའ་མཆན་ནོ། །དེ་དག་ལ་དབང་འབྱོར་པ་མཆོག་ཐོབ་པའི་ཆེད་དུ་སྦྱངས་པས་མངོན་དུ་བྱེད་པ་ན་དབང་དུ་འགྱུར་བའི་ཕྱིར་རོ། །ལྔ་པ་ལ། བསྟན་བཤད་གཉིས་ཀྱི་དང་པོ་ནི། ཐེག་པ་སོ་སོའི་སྤང་བྱ་གནས་སོགས་དང་།སྤང་བྱ་ཕྲད་པ་སྟེ།འདུས་པ་ལས་ལྡན་པའི་ཐོབ་པ་རྒྱུན་བཅད།སྤང་བྱ་དང་བྲལ་བ་སོ་སོར་བརྟག་འགོག་གི་ཐོབ་པ་རྣམས་ཐོབ་པའི་ཕྱིར་་་གཉེན་པོ་རྡོ་རྗེ་སོགས་དང་། ངོ་བོ་ཟད་སོགས་དང་། རྣམ་གྲངས་མི་སློབ་སོགས་དང་། གཉིས་པ་ལ། སྤང་བྱ་གནས་ངན་ལེན་དང་། སྤང་བྱའི་ཐོབ་པ་ཆད་ཐོབ་དང་། གཉེན་པོ་ཏིང་ངེ་འཛིན་དང་། གནས་གྱུར་དང་།ཡེ་ཤེས་དང་། མི་སློབ་པའི་ཆོས་བཅུ་སྟེ། དྲུག་གི་དང་པོ་ནི། མིག་སོགས་ཆོས་ཐམས་ཅད་ཀྱི་མིང་ལ་ཞེན་པ་མངོན་བརྗོད་ཀྱི་གནས་ངན་ལེན་གྱི་བག་ཆགས་ཀུན་589

གཞི་ལ་ཐོག་མེད་ནས་ཞུགས་པ་ཁམས་དང་ས་ཀུན་ཏུ་འགྲོ་བ་སྟེ། དེ་ལས་མིག་སོགས་ཀྱི་ཆོས་མིང་ལ་མངོན་ཞེན་དང་བཅས་པ་ཡང་ཡང་འབྱུང་སྟེ། དེ་ནི་སྤྲོས་པའི་བག་ཆགས་སོ། །ཟག་བཅས་ཀྱི་ཚོར་སོགས་སོ། །རྩ་ཉོན་ཉེ་ཉོན་ཉེན་སོགས་སོ། །ཟག་བཅས་ཀྱི་ལས་སོགས་དང་རྣམ་སྨིན་ལས་སུ་མི་རུང་བའི་དང་། མ་ནིང་སོགས་ཉོན་མོངས་དྲག་ཅིང་རྒྱུན་རིང་བ་དང་། མཚམས་མེད་སོགས་ལས་ཀྱི་དང་། བདེན་པ་རྟོགས་སུ་མི་རུང་བའི་ལུས་ངན་འགྲོ་སོགས་རྣམ་སྨིན་གྱི་དང་། འདོད་འདུན་ལ་སོགས་ལྔས་ཟིལ་གྱིས་ནོན་པ་སྒྲིབ་པ་དང་། རབ་བྱུང་གི་གེགས་འདོད་རྟོག་སོགས་ཀྱིས་ཟིལ་གྱིས་ནོན་པ་རྟོག་པའི་དང་།ཟས་མང་ཉུང་གིས་དགེ་བ་ལ་སྦྱོར་བའི་འོས་སུ་མ་གྱུར་པའི་དང་།འཁྲིག་པ་སྤྱད་པས་ལུས་སེམས་ལ་གནོད་པའི་དང་། གཉིད་ལས་གྱུར་པའི་ལུས་བེམ་པོ་རྨི་ལམ་གྱི་དང་། ཁམས་མ་སྙོམས་པས་ཉམས་མ་བདེ་བ་ནད་ཀྱི་དང་།འབྱུང་བ་འགྱུར་བ་ལས་གྱུར་པའི་དབང་མེད་པ་རྒ་བ་དང་།འཆི་བ་ན་དབང་པོ་ཐམས་ཅད་འཁྲུགས་པའི་དང་། འགྲོ་དྲག་པ་སོགས་ཀྱིས་ལུས་དུབ་པ་ངལ་བའི་དང་། དེ་རྣམས་ཅི་རིགས་སུ་གང་ཟག་གི་རྒྱུད་ལ་ལྟོས་ཏེ་བཞག་པ་ནི། དེ་དག་རིགས་ཆད་ལ་ཡོད་པ་བརྟན་པ་དང་། འདོད་པའི་ཆེན་པོ།གཟུགས་ཀྱི་འབྲིང་། གཟུགས་མེད་ཀྱི་ཆུང་ངུ་དང་། གཉེན་པོ་ལ་ལྟོས་ལ་ཉན་རང་གི་བྱང་ཆུབ་ཀྱི་མི་མཐུན་ཕྱོགས་ཉོན་སྒྲིབ་དང་། སྙོམས་འཇུག་དགུའི་མི་མཐུན་ཕྱོགས་སྙོམས་འཇུག་སྒྲིབ་པ་སྟེ། འདི་ཤེས་སྒྲིབ་ཏུ་འདུས་ཤིང་ཉན་རང་ལའང་ཤེས་སྒྲིབ་ཆ་ཙམ་སྤངས་པ་ཡོད། ཅེས་བསྡུ་བར་རོ། །ཀུན་མཁྱེན་གྱི་མི་མཐུན་ཕྱོགས་ཤེས་སྒྲིབ་བོ། །ཉན་རང་གི་མི་སློབ་ལམ་ལ་འདི་རྣམས་ཐམས་ཅད་རྒྱུན་བཅད་པ་ཡོད་པ་མིན་ཡང་ཇི་ལྟར་རིགས་རིགས་སུ་རྒྱུན་་་་590

བཅད་པ་སྟེ། སེམས་རྣམ་པར་གྲོལ་བ་ཡོངས་སུ་རྫོགས་ནས་ལུས་ཀྱི་གནས་ངན་ལེན་རྣམས་རྒྱུན་བཅད་དེ་དྲན་པ་དང་ལྡན་པའི་རྒྱུས་འདི་ལྟར་དེའི་སྒོ་དང་པོ་འདི་ལྟ་སྟེ། མིག་གིས་རྣམ་པར་ཤེས་པར་བྱ་བའི་གཟུགས་རྣམས་ལ་ཤིན་ཏུ་དུལ་བ་དང་། ཤིན་ཏུ་སྦས་པ་དང་། ཤིན་ཏུ་སྲུང་བ་དང་། ཤིན་ཏུ་བསྡམ་པ་དང་།ཤིན་ཏུ་སྒོམ་པ་ཡིན་ཏེ།ཡིད་ཀྱིས་རྣམ་པར་ཤེས་པར་བྱ་བའི་ཆོས་རྣམས་ཀྱི་བར་ལ་ཞེས་ཏེ། དེའི་དོན། དྲན་པས་མ་སྐྱེས་ཕྱིར་སྦས་ཤིང་། །ཤེས་བཞིན་གྱིས་ནི་སྐྱེད་ལས་བསྲུང་། །གནོན་དང་རྩ་བ་རྩོམ་གཉིས་ཀྱིས། །བསྡམ་དང་སྒོམ་པ་ཡིན་པར་འདོད། །ཅེས་སོ། །གཉིས་པ་ནི། ཉེར་བཞི་པོའི་འཇོག་བྱེད་དང་ཕྲད་ནས་ས་བོན་བསགས་པ་ལ་ཕྲད་ཐོབ་དང་། དེའི་གཉེན་པོས་བཅོམ་ནས་ཟད་པ་ལ་བྲལ་ཐོབ་ཅེས་གདགས་ཀྱི། གུད་ན་མེད་དོ། །གསུམ་པ་ལ། བསྟན་བཤད་ལུང་དང་སྦྱར་བ་གསུམ་གྱི་དང་པོ་ནི། རྡོ་རྗེས་ནོར་བུ་གཞན་འབིགས་ཤིང་ཟིལ་གྱིས་གནོན། གཞན་གྱིས་དེ་མི་ཕིགས་པ་ལྟར། སློབ་པའི་ཏིང་ངེ་འཛིན་གྱི་གཙོ་བོ་འདིས་ཉོན་མོངས་ཐམས་ཅད་ཟིལ་གྱིས་གནོན་ཞིང་འདི་དེས་ཟིལ་གྱིས་གནོན་མི་ནུས་པས་རྡོ་རྗེ་ལྟ་བུ་སྟེ། ཉན་ཐོས་པས་བར་ཆད་མེད་ལམ་ཉིད་དུ་འདོད་ཀྱང་འདིར་སྒོམ་ལམ་གྱི་མཐའི་སྤོང་ལམ་གཉིས་ཏེ། སྲིད་རྩེའི་སྒོམ་སྤང་ཆུང་ངུའི་ཆུང་ངུའི་ཆ་ཤས་སྤོང་བ་སྦྱོར་ལམ་དང་།དེ་མ་ལུས་པར་སྤོང་བ་བར་ཆད་མེད་ལམ་གཉིས་པ་ནི།ཚུར་མི་ཕྱེད་པ་ནི། སྐབས་མི་ཐོད་པའོ། །ཕར་ཕིགས་པ་ནི། གཞོམ་ནུས་པས་སོ། །ཏིང་ངེ་འཛིན་གང་འགགས་མ་ཐག་པའི་འོག་ཏུ་ཟད་མི་སྐྱེ་ཤེས་པ་འབྱུང་བ་དེའོ། །ཏིང་ངེ་འཛིན་དེ་ཡང་དེའི་རྐྱེན་ལོ་ཀ་པའི་སྤྱོད་པས་བར་དུ་འཕན་མི་ཕྱིན་པས་བར་ཆད་མེད་པས། སྒྲིབ་པས་ཚུར་མི་ཕྱེད་ཕར་བཤིག་པས་བརྟན་591

པ། རྣམ་པར་མི་རྟོག་པས་རོ་གཅིག་པ། ཤེས་བྱ་སྤྱིའི་རང་བཞིན་དེ་ཉིད་ལ་དམིགས་པས་ཁྱབ་པའོ། །གསུམ་པ་ནི། ཏིང་ངེ་འཛིན་རྡོ་རྗེ་དང་འདྲ་བ་འདི་ལ་སོགས་ཏེ།ཏིང་ངེ་འཛིན་གྱི་དཔེ་བྲག་ཆེན་པོ་མ་ཆག་པས་མ་གྲུག མ་གས་པས་སེར་ཀ་མེད། དབུ་བ་ལྟར་ཁོང་སྟོང་མིན་པ། དབྱེར་མེད་པས་གཅིག་ཏུ་འདུས།འཕན་མེད་པས་མཁྲེགས་པ་སྟེ།སེར་ཀ་མེད།ཁོང་སྟོང་མིན་པ་གཅིག་ཏུ་བསྡོམས་ནས་རིམ་བཞིན་སྦྱར་རོ། །སྒྲིབ་པའི་དཔེ། ཤར་ཕྱོགས་སོགས་ཏེ།རང་གནས་སུ་མི་བསྒུལ། རང་གནས་ནས་གཞན་དུ་མི་གཡོ་བས་སོ། །བཞི་པ་ནི། མི་སློབ་ལམ་ཐོབ་པའི་གནས་གྱུར་གསུམ་སྟེ། སེམས་ཀྱི་ཆོས་ཉིད་རང་བཞིན་གྱིས་འོད་གསལ་བ་ལ་གློ་བུར་གྱི་དྲི་མ་མ་ལུས་པ་དང་བྲལ་ཏེ། དེ་ ་བཞིན་ཉིད་དུ་གནས་གྱུར་པ་ལོ་ཀ་པའི་ལམ་མཐོང་ལམ་ཐོབ་ནས་འདས་་་་་པར་གྱུར་ཀྱང་མ་རྫོགས་ལ་འདིར་སྤང་བྱ་མ་ལུས་པ་སྤངས་པས་ལམ་གྱི་་་་་་གནས་གྱུར་རྫོགས་པ་དང་། ཀུན་གཞི་ཉོན་མོངས་ཀྱི་གནས་ངན་ལེན་དང་བྲལ་བས་གནས་གྱུར་པའོ། །ལྔ་པ་ནི། རྒྱུ་ཀུན་འབྱུང་མ་ལུས་ཟད་ནས་ཤེས་པ་སྐྱེས་པའམ། ཀུན་འབྱུང་ཟད་པའི་འགོག་པ་ལ་དམིགས་པ་ནི། ཟད་ཤེས་ཏེ།བདག་རྐྱེན་དང་དམིགས་རྐྱེན་ལས་མིང་བཏགས་སོ། །ཕྱི་མ་ལ་འབྲས་བུ་དུཿཁ་བཏན་མི་སྐྱེ་བར་སྤངས་ནས་ཤེས་པ་ནི། བདེན་པ་གཞན་ལ་དམིགས་པ་ཡང་ཡིན་ནོ། །སྡུག་བདེན་ལ་མི་སྐྱེ་བར་དམིགས་པའོ། །ཟད་པ་ཤེས་པ་བདེན་རྣམས་ལ། །ཡོངས་ཤེས་ལ་སོགས་ངེས་པའོ། །ཡོངས་ཤེས་བྱར་མེད་ཅེས་ལ་སོགས། །མི་སྐྱེ་བ་ཡི་བློར་འདོད་དོ། །ཞེས་བདག་གི་དུཿཁ་ཡོངས་སུ་ཤེས་སོ། །ཞེས་སོགས་ཤེས་པ་སྟེ། དགྲ་བཅོམ་ཐམས་ཅད་ལ་ཡོད་ལ། བདག་གིས་དུཿཁ་ཤེས་ཏེ་ཡང་ཤེས་པར་བྱར་མེད་སོགས་མི་སྐྱེ་བ་ཤེས་པ་སྟེ། ཉམས་པའི་ཆོས་592

ཅན་ཁ་ཅིག་ལ་མེད་ཅིང་། དེ་གཉིས་ཟག་བཅས་ཡིན་ཟེར་རོ། །དབུ་མ་པས།དོན་དམ་པར་ཟད་མི་སྐྱེ་མེད་པར་ཤེས་པ་ལ་འདོད་མོད་ཀྱི། འདིར་སྐབས་མིན་ནོ། །དྲུག་པ་ནི། ཆོས་བཅུའི་བརྒྱད་ཕུང་པོ་གསུམ་དུ་སྡུད་ཚུལ་སྔར་བཤད་ལ།ཉོན་མོངས་སྤངས་པའི་འགོག་པ་དང་།མི་སློབ་པའི་མོས་པ་གཉིས་རྣམ་གྲོལ་ཡིན་ཡང་། འདིར་ཕུང་པོ་མོས་པ་བཟུང་། སློབ་པས་འཆིང་བ་ཕྱོགས་གཅིག་ལས་གྲོལ་ཡང་ད་དུང་བཅིངས་པས་རྣམ་གྲོལ་མ་བཞག འདིར་འཆིང་བ་ཐམས་ཅད་ལས་གྲོལ་བས་བཞག་གོ །རྣམ་གྲོལ་ཡེ་ཤེས་ནི། ཟད་མི་སྐྱེ་ཤེས་པའི་ཡང་དག་ཤེས་པའོ། །བཅིངས་ཕྱིར་སློབ་པའི་ཡན་ལག་ཏུ། །རྣམ་གྲོལ་མ་བཤད་དེ་རྣམ་གཉིས། །ཉོན་མོངས་བཅོམ་པ་འདུས་མ་བྱས། །མོས་པ་འདུས་བྱས་ཡན་ལག་ནི།།དེ་ཡིན་དེ་ཉིད་རྣམ་གྲོལ་གཉིས།།བྱང་ཆུབ་ཇི་སྐད་བཤད་ཅེས་པ།།ཞེས་སོ།།འདུལ་བར་སློབ་པའི་ལྔ་ཕྲུགས་སུ་སློབ་པ་ཡིད་བྱེད་མཚུངས་ལྡན་གྱི་མོས་པ་དང་།ཆོས་ཤེས་ཆོས་བཟོད་སོགས་རྣམ་པར་གྲོལ་བ་ཤེས་མཐོང་གི་ཕུང་པོར་བཤད་དོ། །མདོ་སྡེ་རྒྱན་དུ། ས་བདུན་པ་ཡན་ཆད་དང་སངས་རྒྱས་ལ་ཕུང་པོ་ཕྱི་མ་གཉིས་བཤད་དོ། །གསུམ་པ་་ལ། བསྟན་བཤད་གཉིས་ཀྱི་དང་པོ་ནི། ཡང་སྲེད་པ་འགོག་པ་སྐྱེད་བྱེད་བཞིས་ཕྱེ་བའི་ལམ་སོགས་སོ། །གཉིས་པ་ནི། འདིས་དེ་ཁོ་ན་སོགས་དང་། མི་རིགས་པ་ཉོན་མོངས་སོགས་དང་། དེ་ཉིད་མ་རྟོགས་པའི་ཉེས་པས་རྟག་པ་སོགས་ཕྱིན་ཅི་ལོག་ལས་ལྡོག་ནས་དེ་ཉིད་རྟོགས་པ་ལ་འཇོག་པས་སེམས་སོགས་དང་།ངེས་སྒྲོཔ་རྟག་པ་དང་། ཐེ་ཚོམ་མེད་པ་ལ་འཇུག་ཅིང་འདིར་རྟོག་པ་སྟེ། གཏ་ན་དུ་བའི་གནས་མྱང་འདས་སུ་འགྲོ་བའོ། །གསུམ་པ་ནི། བདེན་པ་རྣམས་ལ་ཤེས་རབ་དང་བཅས་པའི་སེམས་སེམས་བྱུང་གི་དམིགས་པ་ལ་འཛིན་པའི་བྱེ་་་་་593

བྲག་ནི། རྣམ་པ་སྟེ། དེ་བཅུ་དྲུག་སོ་སྐྱེས་རྟོགས་པ་ལོ་ཀ་པ་དང་། མི་རྟོག་ཡེ་ཤེས་ཀྱིས་རྟོགས་པ་འདས་པ་ཡང་ཡོད་དེ། དེའི་བྱེ་བྲག་ནི། ལོ་ཀ་པས་དེ་བཞིན་ཉིད་མ་རྟོགས་པས།ཤེས་བྱ་སོགས་དང་།མཐོང་སྤང་ས་བོན་མ་སྤངས་པས་སྒྲིབ་བཅས་དང་། མངོན་པར་བརྗོད་པའི་སྒོ་ནས་སྤྲོས་པའི་ཕྱིར་གྲུབ་མཐའ་ལ་གྲགས་པའི་གཉིས་སྣང་ནི་རྟོག་བཅས་སོ། །འདས་པ་དེ་ལས་ལྡོག་པའོ།།མི་རྟོག་ན།ཤེས་བྱ་ལ་ལེགས་པར་ཞུགས་པར་མི་འགྱུར་རོ།།ཞེ་ན།འདི་ལྟར། འདས་པའི་ཡེ་ཤེས་རྣམ་པ་ལ་འཇུག་ཅིང་གནས་པ་ནི། མི་རྟག་པའི་དོན་མངོན་སུམ་དུ་མཐོང་ཞིང་མྱོང་གི མི་རྟག་པ་ཉིད་ཅེས་མངོན་པར་བརྗོད་པ་དང་སྤྲོས་པའི་སྒོ་ནས་མཐོང་བ་མིན་པས་མི་རྟོག་པར་མི་འགལ་ལོ། །དེ་གཞན་ལ་བསྒྲེ་བ་མི་རྟག་སོགས་ཏེ། དུཿཁའི་དོན་མཐོང་གི། དུཿཁ་ཉིད་ཅེས་མི་མཐོང་ཞེས་སོ། །ཇི་ལྟར་མཐུན་མཐུན་དུའོ། །བདེན་བཞི་རྣམ་པར་ངེས་ཤིང་གཏན་ལ་ཕབ་པ་སྟེ།ཀུན་ལས་བཏུས་པ་གཉིས་པའོ།།594།

ཀུན་ལས་བཏུས་གསུམ་པ། ཆོས་རྣམ་པར་ངེས་པའི་བཤད་པ།གཉིས་པ་ལ།གསུང་རབ་སྡེ་སྣོད་ཀྱི་ཆོས།དེ་བློ་གང་གི་སྤྱོད་ཡུལ་ཡིན་པ།ཆོས་ལ་དམིགས་པའི་རབ་དབྱེ།ཆོས་ལ་སྤྱོད་པའི་རིགས་པ།སྤྱད་པ་ལས་བྱུང་བའི་མངོན་རྟོགས། ཆོས་ལ་བརྩོན་པའི་རྣལ་འབྱོར་གྱིས། ཆོས་ལ་མཁས་ཤིང་མཁས་པའི་བྱེ་བྲགཤིན་ཏུ་རྒྱས་པ་ཁྱད་པར་དུ་བསྟན་པ་དང་བརྒྱད་ཀྱི་དང་པོ་ལ། བསྟན་བཤད་སྡེ་སྣོད་གསུམ་དུ་བསྡུ་བ་གསུམ་གྱི་དང་པོ་ནི། རིགས་པ་སྟོན་པའི་དོན་དང་། དོན་ཕྱིན་ཅི་མ་ལོག་པར་འཛིན་པའི་དོན་གྱིས་ཆོས། དེ་གཏན་ལ་དབབ་པའི་རྣམ་ངེས་ནི། ཆོས་སོགས་སོ། །གཉིས་པ་ནི། གང་བཞེད་པའི་དོན་སྨོས་པ་སྟེ། མདོར་བསྡུས་པའམ་མགོ་མཚོན་པའི་ཚུལ་གྱིས་རྐྱང་བ་སྟེ། ལྷག་པར་གསུངས་པ་སྟེ། དོན་མདོར་གླེང་བའི་དོན་གྱིས་མདོ་སྡེའོ། །རྣམ་པར་ཕྱེ་སྟེ་མ་གསུངས་པ་ནི། ཕན་ཡོན་སོགས་ཏེ། སྟོན་པ་པོས་གོ་བྱའི་དོན་རྣམ་པར་བཞག་བྱ་མང་པོ་བསྡུས་ཏེ་ཚེགས་ཆུང་བུས་འཇོག་པས་རྣམ་་་་་་་་སོགས་དང་། ཚིག་ཉུང་ངུས་དོན་མང་པོ་གོ་བས་བཤད་སླ་དང་། ཉན་པས་ཀྱང་ཚིག་ཉུང་བས་གཟུང་སླ་བ་དང་། ཆོས་འདི་བསྒོམས་པས་ཤེས་པར་བྱ་བར་རྟོགས་ནས་གུས་པ་སྐྱེ་སྟེ། གཅེས་སུ་འཛིན་ཅིང་དད་པས་མྱུར་དུ་སོགས་དང་།གུས་པས་སྦྱོར་བའི་ཤེས་རབ་རྣོ་བར་འགྱུར་བས་མྱུར་དུ་སོགས་དང་།བསྟན་པ་ལ་ལེགས་པར་གནས་པར་རྟོགས་ནས་སྟོན་པ་སངས་རྒྱས་དང་།བསྟན་པ་ཆོས་དང་སྒྲུབ་པ་པོ་དགེ་འདུན་ལ་སོགས་དང་། དགོངས་པའི་དོན་595

ལ་འབད་དེ་རྟོགས་པའི་རབ་ཏུ་དགའ་བ་ཐོབ་པའི་ཕྱིར་མཐོང་སོགས་དང་།དོན་ཟབ་མོ་རྣམ་པར་འབྱེད་པས་དམ་པ་མཁས་པ་རྣམས་མགུ་བ་དང་།དེའི་ཕྱིར་མཁས་པ་སོགས་ནི། སྙན་གྲགས་འབྱུང་བ་སྟེ། དེ་གཉིས་ཕན་ཡོན་གཅིག་གོ །མདོའི་སྡེ་དེ་ཉིད་དབུས་སུ་བར་སྐབས་ཀྱི་ཚིགས་བཅད་དམ། ཐ་མར་བསྡུ་བའི་ཚིགས་སུ་བཅད་དེ་དབྱངས་ཀྱིས་བསྙད་པའོ། །ཡང་། ཡི་གེ་དབྱངས་སུ་བྱ་བ་དང་། རྟོགས་བྱ་གཉིས་ཀ་ལ་འཇུག་པས་དྲང་དོན་གྱི་མདོ་སྡེ་ཚིག་གི་དོན་གཞན་དུ་རྟོགས་པར་བྱ་བས་སོ། །གྲངས་ངེས་ནི། ཀུན་རྫོབ་དང་། དོན་དམ་སྒྲུབ་པ་སྟོན་པའོ། །མདོ་གང་ལས་ཉན་ཐོས་སོགས་དང་། མ་འོངས་པའི་དུས་སུ་འབྱུང་བ་སྟེ། སྐྱེ་བ་ལུང་སྟོན་པ་སྟེ། ཉེར་སྦས་ལུང་སྟོན་པ་ལྟ་བུའོ།།ཡང་ངེས་དོན་ནི། རྣམ་པར་ཕྱེ་ནས་དགོངས་པ་ལུང་སྟོན་པའི་ཕྱིར་རོ། །ཚིགས་སུ་སྦྱར་བ་རྐང་པར་བཅད་པ་སྟེ། དེ་ལ་རྩ་བ་སྟེ། རྐང་པ་གཉིས་པ། ཇི་སྲིད་ཟག་མེད་མ་ཐོབ་པ། །དེ་སྲིད་སྐྱིལ་ཀྲུང་གཞིག་མི་བྱ། །ཞེས་པ་དང་། བཞི་པ་ནི། ཚངས་པར་སྐྱེ་བར་བྱ་བའི་ཕྱིར། །འདི་ལ་འབད་པ་བརྟན་པར་གྱིས།།ཆོས་འདི་དག་པ་གཡུང་དྲུང་ཡིན།།ཞེས་དང་།ལྔ་པ་ནི།གོ་འཕང་འདི་ལ་རྗེས་སུ་རྟོགས། །ཞེས་དང་། དྲུག་པ་ནི། འདས་ལ་རྗེས་སུ་འགྲོ་མི་བྱེད། །མ་འོངས་པ་ལ་རེ་བ་མེད། །ད་ལྟར་བྱུང་ཆོས་གང་ཡིན་པ། །དེ་དང་དེ་ལ་རྣམ་ལྟ་བ། །མི་འཕྲོག་ཀུན་ཏུ་མི་འཁྲུགས་པ། །དེ་ནི་མཁས་པས་འཕེལ་བར་བྱེད། །ཅེས་པ་ལྟ་བུའོ། །རྩ་བ་བདུན་པ་མེད་ཅིང་བརྒྱད་བྱུང་ན། ཚིགས་བཅད་གཉིས་སུ་བརྩིའོ། །སྙན་ངག་པ་རྣམས། ཚིགས་བཅད་རྐང་བཞི་འདི་ལ་ནི། །ཞེས་པ་ཁོ་ནར་འདོད་དོ། །གང་ཞིག་ཆེད་དུ་གསུངས་པ་མིན་གྱི། བསྟན་པ་གནས་པར་བྱ་བ་འབའ་ཞིག་གི་ཕྱིར་གང་ཡི་རང་སོགས་ཏེ། བཅོམ་ལྡན་596

འདས་ཀྱིས་ཆེད་དུ་བརྗོད་པ་ཆེད་དུ་བརྗོད་པར་མཛད་དོ།།ཞེས་པ་ལྟ་བུའོ།།གང་ཟག་གང་གི་ཆེད་དུ་གསུངས་པ་དང་།ཤིང་མཐུན་་གྱིས་གཏེར་བརྐུས་པ་ལྟར་བྱུང་ལ་མ་རྦེཅས་པ་དང་། ནོར་ཅན་གྱིས་ཤིང་བརྐུས་པ་ལྟར་བྱུང་བ་ལ་བསླབ་པ་བཅས་པའི་རྣམ་པར་བཞག་པ་གླེང་གཞིའི་སྡེའོ། །གང་ལས་རྟོགས་པར་བྱ་བའི་ཕྱིར་དཔེ་གཞན་རྒྱས་པ་དང་བཅས་པ་གསུངས་པས་དོན་་་་་་་་གསལ་བར་བྱེད་པ་སྟེ།རྟོགས་བརྗོད་བཏགས་པ་བཞིན་ནོ།།གླེང་གཞི་སོགས་མ་ཡིན་པའི་སྔོན་གྱི་སྦྱོར་བ་རྒྱལ་པོ་དང་ཡུལ་འཁོར་སོགས་སྟོན་པའོ། །བྱང་སེམས་ཀྱི་སྤྱོད་པ་དཀའ་སྤྱད་དང་ལྡན་པ་སྟོན་པ་དོན་གྲུབ་ཀྱི་མདོ་ལྟ་བུའོ། །དེའི་ལུང་ཕོག་པ་གང་གིས་ཕར་ཕྱིན་བཅུ་ས་བཅུ་གྲུབ་ནས་སྟོབས་བཅུའི་་་་རྟེན་སངས་རྒྱས་ཉིད་ཐོབ་པ་གང་སོགས་སོ། །མིང་གི་རྣམ་གྲངས་ནི། ཤིན་ཏུ་སོགས་སོ། །ངེས་ཚིག་ནི། ཕན་བདེ་བླ་མེད་བྱང་ཆུབ་ཀྱི་གནས་ཡིན་པས་སེམས་ཅན་ཀུན་ལ་ཕན་པ་རྒྱས་པས་དང་། ཆེན་པོ་བདུན་དང་ལྡན་པའི་སྒོ་ནས་ཐེག་པ་རྒྱས་པས་དང་། མཁའ་མཛོད་སོགས་ཀྱི་ཏིང་ངེ་འཛིན་གྱི་མཐུ་དང་ལྡན་པ་ནི། རྒྱ་ཆེ་བ། ཟབ་པ་ནི། ཕྲ་བ་སྟེ། ཆོས་བདག་མེད་པར་བསྟན་པས་སམ། སྙིང་རྗེས་སེམས་ཅན་ཐམས་ཅད་ལ་ཁྱབ་པས་རྒྱ་ཆེ་བ་དང་། ཤེས་རབ་ཀྱིས་ཟབ་མོ་སྟོང་ཉིད་ལ་དམིགས་པ་ཡི་རྣམ་པར་སོགས་སོ། །སྒྲིབ་པ་གཉིས་པོ་ཐམས་ཅད་རྣམ་པར་འཐག་ཅིང་འཇིག་པའི་ཕྱིར་རོ། །འདི་དང་མཚུངས་པའི་སྡེ་སྣོད་གཞན་མེད་པའི་ཕྱིར། ལྟ་བ་ཐམས་ཅད་འཇོམས་པའི་ཕྱིར་རྣམ་པར་འཇོམས་པའི་སྡེ་ཞེས་ཀྱང་ཟེར་རོ།།ཆེན་པོ་བདུན་ནི།དམིགས་པ་ཆེ་བ་ཉིད་དང་ནི། །དེ་བཞིན་སྒྲུབ་པ་གཉིས་དག་དང་། །ཡེ་ཤེས་བརྩོན་འགྲུས་རྩོམ་པ་དང་།།ཐབས་ལ་མཁས་པར་གྱུར་པ་དང་།།ཡང་དག་འགྲུབ་པ་597

ཆེན་པོ་དང་།།སངས་རྒྱས་འཕྲིན་ལས་ཆེན་པོ་སྟེ།།ཆེན་པོ་འདི་དང་ལྡན་པའི་ཕྱིར། །ཐེག་ཆེན་ཞེས་ནི་ངེས་པར་བརྗོད། །ཅེས་པའི་དོན། རིམ་བཞིན་ཤེར་ཕྱིན་སོགས་ཆོས་རྒྱ་ཆེན་པོ་ལ་དམིགས་པ་དང་། རང་གཞན་གྱི་དོན་སྒྲུབ་པ་དང་། བདག་མེད་ཤེས་པ་དང་། གྲངས་མེད་གསུམ་དུ་གུས་སྦྱོར་རྟག་སྦྱོར་གྱི་བརྩོན་འགྲུས་དང་། འཁོར་བར་གནས་ཀྱང་ཉོན་མོངས་མེད་པ་དང་། སྟོབས་སོགས་ཡོན་ཏན་ཀུན་ཐོབ་པ་དང་། འཁོར་བ་ཇི་སྲིད་པར་བྱང་ཆུབ་པ་སོགས་སྟོན་པའོ། །ཆེན་པོ་བདུན་ལྡན་ཡིན་པས་ཆེན་པོ། འདིས་བགྲོད་པར་བྱེད། འདོང་བར་བྱེད་པས་ན་ཐེག་པ་སྟེ། རྟ་གླང་ངམ་གྲུ་བཞིན་ནོ། །ཆེན་པོའང་ཡིན་ཐེག་པའང་ཡིན་པས་སམ། ཆེན་པོ་རྣམས་ཀྱི་ཐེག་པ་ཡིན་པས་ཐེག་ཆེན་ཏེ། རྒྱུ་འདིས་བགྲོད་བྱེད་དང་། འབྲས་བུ་བགྲོད་བྱ་སྒྲུབ་པའི་གཞི་ཡིན་པ་སྟེ།བསྡུ་ན། ས་བཅུ་འབྲས་བུ་དང་བཅས་པའོ། །བརྗོད་བྱའི་མིང་རྗོད་བྱེད་ལ་བཏགས་ནས་གསུང་རབ་ལའང་དེར་བརྗོད་དོ།།དེ་རྒྱན་དུ།རིགས་ལ་སོགས་པ་བཅུས་བསྡུས་པར་བཤད་ལ། མདོར། ཆོས་ལྔ་རྣམས་དང་རང་བཞིན་གསུམ། །རྣམ་པར་ཤེས་པ་བརྒྱད་ཉིད་དང་། །བདག་མེད་པ་ཉིད་གཉིས་དག་སྟེ།།ཐེག་ཆེན་མཐའ་དག་ཡོངས་བསྡུས་འགྱུར།།ཞེས་པའི་ཆོས་ལྔ་ནི།རྒྱུ་མཚན།མིང་།རྣམ་པར་རྟོག་པ།དེ་བཞིན་ཉིད།ཡང་དག་པའི་ཡེ་ཤེས་ཏེ།དང་པོ་ནི། མངོན་པར་བརྗོད་པའི་ཚིག་གི་གནས་བརྗོད་བྱ་ཐམས་ཅད་དོ། །དེ་ཉིད་ལ་ཚིག་བླ་དྭགས་ནི། མིང་ངོ་། །ཁམས་གསུམ་གྱི་སེམས་བྱུང་ནི། རྣམ་རྟོག་གོ །ཆོས་ཀྱི་བདག་མེད་འཕགས་པའི་ཡེ་ཤེས་ཀྱི་ཡུལ་ཚིག་གི་གནས་སུ་མ་གྱུར་པ་ནི། དེ་ཉིད་དོ། །མི་རྟོག་ཡེ་ཤེས་དང་། དེའི་རྗེས་ཐོབཅི་པ་ལོ་ཀ་པའི་ཡེ་ཤེས་ནི།ཡེ་ཤེས་སོ།།དེ་ལ་ཀུན་བཏགས་དེ་རྣམས་ཀྱིས་མ་བསྡུས།གཞན་དེ་598

བཞིན་ཉིད་མ་གཏོགས་པས་བསྡུས། ཡོངས་གྲུབ་དེ་བཞིན་ཉིད་ཀྱིས་བསྡུས།ཞེས་བསྡུ་བར་འབྱུང་བ་ལ།ཁ་ཅིག མིག་ཤེས་སོགས་ནི།རྟོག་པ།དེའི་འཁྲུལ་རྒྱུ་ཕྱི་ནང་གི་གཟུགས་དང་། མིག་སོགས་དང་། དེའི་རྒྱུ་ཀུན་གཞི་ས་བོན། དེ་གཉིས་ཕན་ཚུན་རྒྱུར་གནས་པ་ནི། རྒྱུ་མཚན། དེ་ལ་བརྗོད་པ་འཇུག་པ་ནི།མིང་ཡིན་ནོ། །རྒྱུ་མཚན་དང་རྣམ་རྟོག་གཉིས་རྒྱུ་རྐྱེན་གྱིས་བསྐྱེད་པས་གཞན་དབང་དུ་འདུ། མིང་ནི། མིང་བཞིན་དོན་མེད་པས་ཀུན་བཏགས་སུ་འདུ།དེའང་སྐབས་ཡིན་པའི་ཕྱིར་བསྡུས་ཀྱི། ངོ་བོ་ཉིད་ཀྱིས་མ་བསྡུས་པས་ཀུན་བཏགས་ཆོས་ལྔས་མ་བསྡུས་པར་བཤད་པ་དང་མི་འགལ། ཕྱི་མ་གཉིས་ཡོངས་གྲུབ་ཏུ་འདུ་ཟེར་ཏེ། རྒྱུ་དང་རྣམ་པར་རྟོག་པ་དང་། །མིང་ནི་རྣམ་པ་གཉིས་སུ་བསྡུ།།ཡང་དག་ཡེ་ཤེས་རབ་ཁོ་ན།།གཅིག་པུ་ཁོ་ནས་བསྡུས་པ་ཡིན།།ཞེས་སོ། །མདོ་སྡེ་གང་ལས་ཉན་ཐོས་སོགས་ཀྱི་ཡོན་ཏན་འདས་དུས་སུ་གང་ཟག་གཞན་ལ་མ་བྱུང་བ་ངོ་མཚར། མ་འོངས་པ་ན་གཞན་ལ་མི་འབྱུང་བ་རྨད་དུ་བྱུང་ཆོས་བསྟན་པའོ། །མདོ་སྡེ་གང་དུ་དེ་ཉིད་མཐོང་བ་དང་གཞན་གྱིས་མདོ་སྡེའི་དོན་ཆོས་ཀྱི་མཚན་ཉིད་རྗེས་སུ་མཐུན་པར་ཕྱིན་ཅི་སོགས་ཏེ།དེ་ཉིད་དེའི་དོན་རྣམ་པར་བཅད་པས་མ་མོ་སྟེ། དེ་ལས་གཞན་པའི་མདོ་སྡེའི་དོན་བཤད་པའི་རྟེན་ཡིན་པའི་ཕྱིར་རོ། །གསུམ་པ་ལ། སྡེ་སྣོད་གསུམ་དུ་བསྡུ་བ་དང་།འདུས་པའི་རྒྱུ་མཚན་གཉིས་ཀྱི་དང་པོ་ནི།མདོ་སྡེ་སོགས་ལྔ་ནི།ཕལ་ཆེར་ཉན་ཐོས་ལ་སྲིད་ཅིང་མང་བས་དེའི་མདོ་སྡེ་སྟེ། ཐེག་ཆེན་གྱི་ཡིན་ན།རྒྱས་རྨད་བྱུང་དུ་སྡུད་པས་སོ།།གླེང་གཞི་ནི།བྱུང་བཅས་ཀྱི་བསླབ་པ་སྟོན་པས་འདུལ་བའི་སྡེ་སྣོད་ཀྱི་གཙོ་བོ་ཡིན་ལ།གཞན་གསུམ་གྱི་འཁོར་བཅས་ནི།འདུལ་བ་སྟེ། འདི་ལ་སྐྱེས་རབས་ཡོད་པས་བྱང་སེམས་དང་གཉིས་ཀྱའི་ཡིན་599

ནོ། །རྒྱས་རྨད་ནི། བྱང་སེམས་ཀྱི་མདོ་སྡེ་སྟེ། རྨད་བྱུང་ཡང་དེ་རྣམས་ཀྱི་མཐུ་རྒྱ་ཆེ་བ་ཐེག་ཆེན་དུ་སྟོན་པས་སོ། །གཏན་དབབ་ནི། གཉིས་མའི་ཆོས་མངོན་པ་སྟེ། མཚན་ཉིད་ཕྱིན་ཅི་མ་ལོག་པར་སྟོན་པ་ཉིད་ཀྱིས་ཆོས་ཀྱི་མཚན་ཉིད་ལ་མངོན་དུ་ཕྱོགས་པར་བྱེད་པས་སོ། །ཉན་སར། གླེང་གཞི་འདུལ་བ། གཞན་བཅུ་མདོ་སྡེར་བཤད་དོ།།གཉིས་པ་ལ།སྤང་བྱ་ཉོན་མོངས་ཀྱི་དང་།བསྒྲུབ་བྱ་བསླབ་པའི་དང་། བྱེད་ལས་ཀྱི་དབང་དུ་བྱས་པ་གསུམ་གྱི་དང་པོ་ནི། གདུལ་བྱ་དོན་གང་ལ་ཐེ་ཚོམ་ཟ་བ་དེ་ངེས་པར་བྱ་བའི་ཆེད་དུ་བཤད་པའི་ཕྱིར་རོ། །ཉེ་སོགས་སོ། །འདོད་པ་བསོད་ཉམས་དང་ངལ་ཞིང་དུབ་པའི་མཐའ་གཉིས་སོགས་ཏེ། ཁ་ན་མ་ཐོ་བ་དང་བཅས་པའི་ལོངས་སྤྱོད་གསོག་འཇོག་སོགས་བཀག་ཅིང་དེ་མེད་པའི་གོས་འབུམ་རི་བའི་ཕྱིར་རོ། །རང་གི་སོགས་ཏེ། དེར་ཆོས་ཀྱི་མཚན་ཉིད་ཕྱིན་ཅི་མ་ལོག་པར་བསྟན་པས་ལྟ་ངན་སྤངས་པའི་ཕྱིར་རོ། །གཉིས་པ་ནི། གདུལ་བྱ་རྣམས་བསླབ་པ་གསུམ་ལ་བྱང་བའི་དོན་དུ་དེ་རྒྱས་པར་བརྗོད་པའི་ཕྱིར་སོགས་སོ། །ཚུལ་ཁྲིམས་དང་སེམས་ཀྱི་དབང་དུ་བྱས་པའི་བསླབ་པ་ནི།ལྷག་པའི་ཚུལ་ཁྲིམས་དང་སེམས་ཏེ།ཚུལ་ཁྲིམས་དང་ལྡན་པས་འགྱོད་པ་མེད་པ་ལ་སོགས་པའི་རིམ་གྱིས་ཏིང་ངེ་འཛིན་ཐོབ་པའི་ཕྱིར་ཏེ། སྒྲུབ་སོགས་སོ། །ཤེས་རབ་ཀྱི་དབང་དུ་བྱས་པ་ལྷག་པའི་ཤེས་རབ་སོགས་ནི། དེར་ཆོས་རབ་ཏུ་རྣམ་པར་འབྱེད་པའི་ཐབས་རྒྱ་ཆེར་བསྟན་པའི་ཕྱིར་རོ། །གསུམ་པ་ནི། རྗོད་བྱེད་ཆོས་དང་། བརྗོད་བྱ་དོན་བརྗོད་ནས་དེ་ལ་བྱང་བར་བྱེད་པའི་ཕྱིར་ཡུལ་གང་དུ། གང་གིས། གང་གི་ཕྱིར་བཤད་པའི་གནས་དང་། བདེན་གཉིས་ཀྱི་མཚན་ཉིད་དང་། ཕུང་སོགས་ཆོས་དང་།དགོངས་པའི་དོན་སྨོས་པའི་ཕྱིར་མདོའི་སྡེའོ། །ཆོས་དོན་མངོན་དུ་བྱ་བ་སྟེ།600 ་

མངོན་སུམ་དུ་རྟོགས་པའི་གཞི་ཏིང་ངེ་འཛིན་ཡིན། དེའི་གནས་ཉོན་མོངས་འདུལ་བ་ལ་བརྩོན་པ་ཡིན་པའི་ཕྱིར་འདུལ་བ་སོགས་ཏེ། དེ་བསླབ་པ་སྒྲུབ་པས་ཕྱེ་བའི་ཕྱིར་ལྟུང་བ་སྡེ་ལྔ་ལ། མི་ཤེས་པ། བག་མེད་པ། ཉོན་མོངས་མང་བ།མ་གུས་པ་སྟེ།འབྱུང་བའི་རྒྱུ་དང་།ཆད་ལས་ཀྱིས་མིན་གྱི།བསམ་པས་ལྟུང་བ་ལས་ལྡང་བ་དང་། བཤགས་པ་དང་། ཆད་ལས་ཁས་ལེན་པ་དང་། གནང་བ་དང་ཕྲ་མོ་བག་ཡངས་སུ་བྱ་བ་དང་།མཚན་གྱུར་པས་ལྷུང་བ་ཐུན་མོང་མ་ཡིན་པའི་རྟེན་དུ་གྱུར་པ་དང་། ཆོས་ཀྱི་སྡོམ་གྱིས་རྣམ་པར་སོ་སོར་རྟོག་པ་དང་།བདེན་པ་མཐོང་བ་སྟེ།བདུན་གྱིས་ངེས་པར་འབྱུང་བ་སྟོན་པས་འདུལ་བའམ། གང་ལ་བརྟེན་ནས་བསླབ་པ་འཆའ་བའི་གང་ཟག་དང་། ཉེས་པ་གསོལ་ནས་བསླབ་པ་བཅས་པ་དང་། དེའི་རབ་ཏུ་དབྱེ་བ་རྒྱས་པར་བཤད་པ་དང་། དེ་ལ་ལྟུང་བ་ཡོད་མེད་རྣམ་པར་ངེས་པའི་ཕྱིར་འདུལ་བའོ། །ཕྲ་མོ་ནི། བཅས་པ་འབའ་ཞིག་པར་བསྡུ་བའོ། །ཆོས་དང་དོན་འབེལ་བ་ཡི་སོགས་ཏེ། དེར་ཆོས་རྣམ་པ་མང་པོའི་རང་སྤྱིའི་མཚན་ཉིད་ལ་བྱང་བར་བྱེད་པའི་ཕྱིར་རོ། །དེ་དག་ཤེས་བྱའི་དོན་ཐམས་ཅད་བསྡུས་པའི་ཕྱིར་སྡེ་སྣོད་དེ། སྡེ་སྣོད་དག་ནི་གསུམ་མམ་གཉིས་ཀྱང་རུང་། །བསྡུས་པའི་ཕྱིར་ཏེ་རྒྱུ་ནི་དགུས་འདོད་དོ།།ཞེས་དང་།གནས་རྣམས་དང་ནི་མཚན་ཉིད་དང་།།ཆོས་དོན་སྨོས་ཕྱིར་མདོ་ཡིན་ནོ། །ཞེས་དང་། ལྟུང་བ་འབྱུང་དང་ལྡང་བ་དང་། །ངེས་པར་འབྱུང་དང་གང་ཟག་དང་།།བཅས་པ་དང་ནི་རབ་དབྱེ་དང་།།རྣམ་པར་ངེས་ཕྱིར་འདུལ་བ་ཉིད། །ཅེས་སོ། །ཉན་ཐོས་ཀྱི་སྐབས་སུ་ཀུན་དགའ་བོས་ཆོས་ཕུང་བརྒྱད་ཁྲི་བཞི་སྟོང་བཟུང་བའང་སྡེ་སྣོད་གསུམ་ཡིན་ལ། ཆོས་ཕུང་གི་ཚད་ཤླཽ་ཀ་སྟོང་དུ་འགྲེལ་པར་བཤད་ཅིང་། ཐེག་ཆེན་གྱི་ལུགས་ཀྱིས། གླང་པོ་601

ཆེ་རབ་བརྟན་གྱིས་བཀུར་བར་འོས་པའི་སྣག་ཚས་ཆོས་ཕུང་གཅིག་འབྲི་་་་་བར་ནུས་ཞེས་ཟེར་བ་ལྟར་ཡིན། ཟེར་རོ། །ཉན་ཐོས་སྡེ་སྣོད་ཀྱི་ཚད་ཤོ་ལོ་ཀ་འབུམ་དུ་འདོད་དོ། །ངོ་བོ་ནི། སེམས་ཙམ་པས་སྒྲར་སྣང་བ་འདོད་པའི་དོན་གྱི་རྣམ་པའི་རྗེས་སུ་འཇུག་པ་ཉན་པ་པོའི་རྣམ་རིག་གི་ཚོགས་ཡིན་གྱི། ཡི་གེ་རེ་རེས་དོན་མི་སྟོན། རིམ་གྱིས་བྱུང་བ་ཚོགས་པར་མི་རུང་བས་ངག་ཀྱང་མིན།མིང་ཡང་མིན་ཞེས་ཟེར་རོ།།གཉིས་པ་ལ།ཆོས་དེའི་ཡུལ་ཅན་དང་།ཞར་ལ་དམིགས་རྣམ་སོགས་གཏན་ལ་དབབ་པ་གཉིས་ཀྱི་དང་པོ་ནི། སྡེ་སྣོད་གསུམ་དུ་བསྡུས་པའི་ཆོས་འདི་དག་བློ་གང་གི་སོགས་ཏེ། སྤྱོད་ཡུལ་ནི།དམིགས་པའོ། །གཉིས་པ་ལ། བསྟན་བཤད་གཉིས་ཀྱི་དང་པོ་ནི། ཐོས་བསམ་སྒོམ་གསུམ་ལས་བྱུང་བའི་སེམས་སོགས་སོ། །གཉིས་པ་ནི། ཆོས་ལས་གཞན་པའི་དམིགས་པ་ནི། གྲགས་པས་མ་དྲིས་ཀྱི། ཆོས་སྡེ་སྣོད་གསུམ་གྱི་ནང་ནས་སོགས་ཏེ། མིང་ཚིག་ཡི་གེའི་ཚོགས་ཀྱིས་བསྡུས་པའི་མདོ་སྡེ་དབྱངས་བསྙད་སོགས་སོ། །ཕུང་ཁམས་སོགས་དང་ལྡན་པའི་དོན་གྱི་རྣམ་པ་ལས་བརྩམས་ཏེ་བསྟན་པའི་རྣམ་པར་རིག་པའི་ངོ་བོར་ཤར་བའོ། །གནས་ཏེ། རྟེན་ནི། བཤད་པའི་དུས་ན་གཞན་ལ་རྣམ་པར་རིག་གནས་ཏེ། གཞན་གྱི་སྒྲ་ལས་ཤེས་པ་འབྱུང་བས་སོ། །དེའི་འོག་ཏུ་དྲན་པ་གནས་ཏེ། ཐོས་པ་བཞིན་དྲན་པས་གོམས་པར་བྱེད་པས་སོ། །དེའི་འོག་ཏུ་བག་ཆགས་གནས་ཏེ། མ་དྲན་ཡང་བག་ཆགས་ཀྱི་དབང་གིས་ཕྱིས་སྣང་བའི་ཕྱིར་རོ། །སེམས་སེམས་བྱུང་གཅིག་གི་གྲོགས་གཅིག་ཡིན་པའི་ཚུལ་གྱིས་ཕུང་སོགས་དང་ལྡན་པའི་དོན་གྱི་རྣམ་པས་མདོ་སོགས་ཀྱི་དམིགས་པ་རྟོགས་པའོ། །གསུམ་པ་ལ། བསྟན་བཤད་གཉིས་ཀྱི་དང་པོ་ནི། ཞི་ལྷག་ཇི་ལྟ་ཇི་སྙེད་རྒྱུ་འབྲས་ཀྱི་དམིགས་པ་ཐམས་60་2

ཅད་ལ་ཁྱབ་ཅིང་སངས་རྒྱས་ཐམས་ཅད་ཀྱིས་བཤད་པས་ཁྱབ་པའི་དང་།གང་ཤས་ཆེ་བ་དེ་ལ་སྤྱོད་པའི་དང་། ཤེས་བྱ་ལ་མཁས་པ་དང་། སྤང་བྱ་ཉོན་མོངས་སོགས་སོ། །གཉིས་པ་ལ། ཁྱབ་པ་དང་། སྤྱད་པ་རྣམ་སྦྱོང་དང་།མཁས་པ་དང་།ཉོན་མོངས་རྣམ་སྦྱོང་གི་དམིགས་པ་བཞིའི་དང་པོ་ལ།བསྟན་བཤད།རྣམ་པ་བཅུ་དྲུག་གསུམ་དུ་བསྡུ་བ་དང་གསུམ་གྱི་དང་པོ་ནི།ཁྱབ་སོགས་སོ།།གཉིས་པ་ནི། ཉན་ཐོས་ཡང་དག་པར་མིན་པར་མོས་པ་མོས་པ་ཡིད་བྱེད་དང་།དངོས་པོ་ལ་ཇི་ལྟར་གནས་པ་སྒོམ་པ་དེ་ཁོ་ན་ཉིད་ཡིད་བྱེད་དུ་འདོད་ཀྱང་། འདིར་ཆོས་ཐོས་པ་ལ་བརྟེན་ནས་མཉམ་གཞག་གི་ས་པའི་ཡིད་བྱེད་མངོན་དུ་བྱས་ཏེ་མོས་པར་བྱས་པས་ཤེས་བྱའི་དངོས་པོ་དེ་མངོན་སུམ་དུ་་་མཐོང་བ་དང་འདྲ་བའི་མོས་པ་སྐྱེ་སྟེ།དེས་གང་ཞིག་ལྷག་མཐོང་གི་དམིགས་པ་ཤེས་བྱའི་དངོས་པོ་དང་ཆ་མཐུན་པའི་གཟུགས་བརྙན་ནི། གཅིག་ཏུ་ལོ་ཀ་པ་ཡིན་པས་རྟོག་བཅས་སོ། །དེ་ཁོ་ན་ཉིད་མངོན་སུམ་དུ་མཐོང་བའི་ཡིད་བྱེད་འདས་པ་དང་རྗེས་ཐོབ་དག་པ་པའོ། །ཉན་སར། འདི་གཉིས་ལྷག་ཞིའི་དམིགས་པར་བཤད་དོ། །ཆོས་ཐམས་ཅད་ཀྱི་དངོས་པོ་འདི་དག་ཏུ་ཟད་དོ། །ཞེས་མུར་ཐུག་པའི་མཐའ་ནི། མཚན་གཞིའི་གྲངས་ཇི་སྙེད་པ་དང་། མཚན་ཉིད་ཇི་ལྟ་བའོ། །འདུས་བྱས་ཐམས་ཅད་ཕུང་པོ་ལྔ་དང་། ཆོས་ཐམས་ཅད་ཁམས་སྐྱེར་ངེས་པའོ། །ཕུང་སོགས་ཉིད་བདེན་པའི་སྒོ་ནས་དུཿཁ་ཉིད་དུ་ཤེས་བྱ་སོགས་བཞི་དང་། རྣམ་པའི་སྒོ་ནས་མི་རྟག་སོགས་བཅུ་དྲུག་དང་།སྤྱིར་ཐམས་ཅད་དེ་བཞིན་ཉིད་ཀྱི་རྣམ་པའོ། །ཆོས་ཀྱི་སྡོམ་གྱི་སྒོ་ནས་འདུ་བྱེད་དེ། འདུས་བྱས་ཐམས་ཅད་རྟག་པ་མེད་པས་ན། མི་རྟག་པ་དང་། འདུ་བྱེད་ཐམས་ཅད་ཡང་དག་པ་མ་ཡིན་པའི་རྣམ་རྟོག་གི་དོན་གྱིས་སྡུག་བསྔལ་603

བ་ནི། ཟག་བཅས་ཀྱི་ཞེས་ཚིག་ལྷག་མ་ཅན་ཏེ། ཆུ་ཀླུང་ཐམས་ཅད་གྱ་གྱུར་འབབ་ཅེས་ཀྱང་། བ་ལང་སྤྱོད་ན་ཆུ་ཀླུང་དྲང་པོར་འབབ་ཅེས་བྱ་བ། ནུབ་ནས་ཤར་དུ་ཐིག་བཏབ་པ་ལྟར་དྲང་པོར་འབབ་པ་ཡོད་པས་ལྷག་མ་ཅན་་་ཡིན་པ་བཞིན་ནོ། །མཚན་ཉིད་འཛིན་པའི་ཆོས་ཐམས་ཅད་བདག་གཉིས་སུ་རྟོག་པ་ཙམ་ཁོ་ནར་ཟད་ཀྱི། བཏགས་པའི་བདག་མེད་པ་དང་མྱང་འདས་རྣམ་རྟོག་ཉེ་བར་ཞི་བའི་མཚན་མེད་དོ། །མེད་པའི་དོན་དང་རྣམ་རྟོག་དོན།།ཀུན་ཏུ་རྟོག་དོན་ཁོ་ན་དང་། །རྣམ་རྟོག་ཉེ་བར་ཞི་བའི་དོན། །ཞེས་སོ། །རྣམ་ཐར་གྱི་རྣམ་པས་ནི། ཡུལ་རྣམ་ཐར་གྱི་རྣམ་པ་གསུམ་ཡོད་པས་ཡུལ་ཅན་ཏིང་ངེ་འཛིན་གསུམ་སྟེ། བདག་གཉིས་ཀྱིས་སྟོང་པ་ཉིད་ལ་དམིགས་ནས་བདག་ཉིད་དུ་མི་རྟོག་པ་ནི། ཏིང་ངེ་འཛིན་ཏེ། བདག་མེད་གཉིས་ཤེས་པའི་ཕྱིར་རོ། །བདག་འཛིན་གྱི་རྟེན་ཉེར་ལེན་ཕུང་པོ་ལྔ་སྨོན་བྱ་གང་ཡང་མེད་པ་ལ་དམིགས་ནས་རྒྱབ་ཀྱིས་ཕྱོགས་པ་ནི། དེའི་ཏིང་ངེ་འཛིན་ཏེ། རྟེན་དེ་སྤང་ཕྱིར་རོ། །རྟེན་ཟག་བཅས་དེ་ཉེ་བར་ཞི་བའི་མཚན་མེད་ལ་དམིགས་ནས་དུས་ཐམས་ཅད་དུ་དགའ་བ་དང་ལྡན་པ་དེའི་ཏིང་ངེ་འཛིན་ཏེ། ཞི་བ་མངོན་སུམ་དུ་བྱ་ཕྱིར་རོ། །གཞུང་འདིས་ཡུལ་ཙམ་བསྟན་ཅིང་ཏིང་ངེ་འཛིན་ཞར་ལ་བསྟན་པའོ། །ཏིང་འཛིན་གསུམ་གྱི་སྤྱོད་ཡུལ་ནི། །བདག་མེད་རྣམ་པ་གཉིས་པོ་དང་།།བདག་ཏུ་འཛིན་པའི་རྟེན་དང་ནི།།དེ་རྟག་ཉེར་ཞི་ཡིན་ཞེས་བྱ། །དེ་ནི་གཟུང་འཛིན་ངོ་བོའི་ཕྱིར། །རྣམ་པ་གསུམ་དུ་ཤེས་པར་བྱ། །རྣམ་པར་མི་རྟོག་རྒྱབ་ཀྱིས་ཕྱོགས། །རྟག་ཏུ་དགའ་དང་ལྡན་པའོ། །ཡོངས་སུ་ཤེས་ཕྱུདང་སྤང་བ་དང་། །མངོན་སུམ་དུ་ནི་བྱ་བའི་ཕྱིར། །ཞེས་སོ། །བསྡུ་བར། སྟོང་ཉིད་སོ་ས།ས་བྱེ་བྲག་མེད་ང་ར་གསུངས་པ་ནི། ཐོས་་བསམ་སྒོམ་གསུམ་གྱི་ཤེས་604སྙེ

པ་དང་། ཏིང་ངེ་འཛིན་གྱི་སྒྲས་གསུངས་པ་བསྒོམས་བྱུང་འདས་མ་འདས་དང་།རྣམ་ཐར་གྱི་སྒྲས་གསུངས་པ་འདས་པ་ཁོ་ནར་བཤད་དོ།།དགོས་པ་སྟེ།མལ་གྱི་འབྲས་བུ་གྲུབ་པ་ནི། གནས་གྱུར་པ་ལ་དམིགས་པ་ཕྱིན་ཅི་མ་ལོག་པར་སྣང་བས་སོ།།གསུམ་པ་ནི།རྣམ་པ་བཅུ་དྲུག་དང་།རྣམ་ཐར་གསུམ་ཕན་ཚུན་བསྡུས་པར་སྟོན་པ་ནི། རྣམ་པ་སོགས་ཏེ། སྡུག་བདེན་གྱི་སྟོང་པ་བདག་མེད་གཉིས་ནི་སྟོང་པའོ། །མི་རྟག་དུཿཁ་གཉིས་དང་ཀུན་འབྱུང་གི་བཞི་སྟེ།དྲུག་ནི། སྨོན་མེད་དེ། ཁམས་གསུམ་ལ་མི་སྨོན་པའི་ཕྱིར་རོ། །འགོག་ལམ་གྱི་བརྒྱད་ནི། མཚན་མར་བྱེད་མི་ནུས་པའི་ཕྱིར་མཚན་མེད་དོ། །མཛོད་དུ།འགོག་པའི་རྣམ་པ་དང་མཚུངས་ལྡན་ནི་མཚན་མེད་དེ། ཡུལ་ལྔ་ཕོ་མོ་འདུས་བྱས་ཀྱི་མཚན་ཉིད་དེ།མཚན་མ་བཅུ་མེད་པའི་ཕྱིར་རོ།།ལམ་བདེན་གཟིངས་དང་འདྲ་བས་སྨོན་མེད་དུ་བསྡུས་ལ། ཏིང་ངེ་འཛིན་དེ་གསུམ་ལ་སྟོང་པ་ཉིད་ལ་སྟོང་ཉིད་དང་།སྨོན་པ་མེད་པ་ལ་མི་རྟག་པའི་རྣམ་པས་སྨོན་མེད།མི་སློབ་པའི་བརྟགས་མིན་གྱི་འགོག་པ་ལ་ཞི་བར་དམིགས་ནས་མཚན་མེད་་་་་སྒོམ་པ་ནི། རྣམ་པར་སུན་འབྱིན་ཞེས་བྱ་བ་ཟག་བཅས་ཀྱིས་ཟག་མེད་ལ་ཞེན་པ་སྤོང་བར་འདོད་དོ། །མཚན་མེད་ཞི་བའི་རྣམ་པ་དང་། །སྟོང་ཉིད་བདག་མེད་སྟོང་ཉིད་དུ། །འཇུག་པའོ་སྨོན་པ་མེད་པ་ནི། །དེ་ལས་གཞན་བདེན་རྣམ་པ་ཅན།།ཞེས་དང་།སྟོང་ཉིད་སྟོང་ཉིད་ཅེས་སོགས་ལས།།གཞན་ཡང་ཏིང་འཛིན་རྣམ་གསུམ་མོ། །ཞེས་སོ། །དེ་དངོས་པོའི་མཚན་མ་དང་འབྲེལ་པ་ཉན་ཐོས་ཀྱི་དབང་དུ་བྱས་པས་འདི་དང་མི་འགལ་བར་བཤད་དོ། །གཉིས་པ་ནི། འདོད་ཆགས་ལ་སྤྱོད་པའི་རང་ལུས་ལ་ཆགས་པའི་གཉེན་པོར་མི་གཙང་བའི་རྫས་སོ་དྲུག་གིས་མི་གཙང་བའི་མི་སྡུག་པ་དང་། འཁྲིག་པའི་605

ཆགས་པ་ལ་སྔོས་པ།གནག་པ།འབུས་གཞིག་པ།བམ་པ།ཟོས་པ་རྣམས་ཀྱིས་ཁ་དོག་གི་དང་།དམར་བས་དབྱིབས་ཀྱི་དང་།རུས་གོང་གིས་རེག་པའི་དང་།འཐོར་བས་ཉེས་སྤྱོད་ཀྱི་ཆགས་སེམས་སྦྱོང་སྟེ། ཕྱིའི་མི་གཙང་བའི་མི་སྡུག་པའོ། །དུཿཁ་དང་། ངན་པ་དང་། ལྟོས་པ་དང་། ཉོན་མོངས་པ་དང་། འཇིག་པའི་མི་སྡུག་པ་ལྔ་ནི། སྤྱད་པ་རྣམ་སྦྱོང་གཞན་ཡིན་པས་འདིར་མི་གཙང་བའི་མི་སྡུག་པ་འཛིན་ནོ།།མཛོད་དུ། ཀེང་རུས་ཆགས་བཅས་ཐམས་ཅད་ལ།།རུས་པ་རྒྱ་མཚོའི་བར་དུ་ནི། །སྤྲོ་ཞིང་སྡུད་པ་ལས་དང་པོ། །རྐང་རུས་ནས་ནི་ཐོད་ཕྱེད་བར། །བཏང་བས་སྦྱང་བ་བྱས་པར་བཤད། །སྨིན་མའི་བར་དུ་སེམས་འཛིན་པས། །ཡིད་ལ་བྱེད་པ་རྫོགས་པ་ཡིན། །མི་སྡུག་མ་ཆགས་ས་བཅུ་དང་། །དམིགས་པ་འདོད་སྣང་མིས་བསྐྱེད་དོ། །ཞིས་ཁ་དོག་དང་། དབྱིབས་དང་། རེག་པ་དང་། བསྙེན་བཀུར་གྱི་ཆགས་པའི་གཉེན་པོར་རྣམ་པར་སྔོས་སོགས་དང་།ཟོས་འཐོར་གཉིས་དང་། འབུས་གཞིག་པ་དང་།རྒྱུས་པས་བྲང་བྲེང་དུ་སྦྲེལ་བའི་ཀེང་རུས་གཉིས་དང་། རོ་གཡོ་བ་མེད་པ་ལ་དམིགས་ལ་སྤྱིར་ཀེང་རུས་ཏེ། རང་གི་ལུས་ཀྱི་ཆ་དཔྲལ་བ་སོགས་གང་རུང་དུ་ཤ་མྱགས་ཤིང་ཟབས་ནས་རུས་པའི་རྣམ་པར་སྦྱོང་ཞིང་། དེ་ནས་ཁང་པ་ནས་རིམ་གྱིས་རྒྱ་མཆོའི་བར་ཀེང་རུས་ཀྱིས་གང་བར་མོས་ལ། ཡང་། རང་གཅིག་པུ་ཀེང་རུས་སུ་མོས་པའི་བར་སྡུད་དེ། ལས་དང་པོ་པའི་ཡིད་བྱེད་དོ། །དེ་ནས་ཁྱད་པར་དུ་བྱ་བའི་ཕྱིར་རྐང་པའི་རུས་པ་ནས་རིམ་གྱིས་ཐོད་པའི་བར་ཕྱེད་བོར་ནས་ཕྱེད་ཡིད་ལ་བྱེད་པ་ནི། སྦྱང་བ་བྱས་པའོ།།ཕྱེད་ཀྱང་བོར་ནས་སྨིན་མ་གཉིས་ཀྱི་བར་དུ་སེམས་འཛིན་པ་ནི་རྫོགས་པའོ། །དེ་ངོ་བོ་སེམས་བྱུང་མ་ཆགས་པ། ས་བསམ་གཏན་བཞི་ཉེར་བསྡོགས་དང་བཅས་པ་དང་། བསམ་606

གཏན་ཁྱད་པར་ཅན་དང་།འདོད་པ་སྟེ་བཅུ།དམིགས་པ་འདོད་པའི་ཁ་དོག་དང་དབྱིབས། རྟེན་གླིང་གསུམ་གྱི་མི་ཁོ་ནས་སོ། །ཞེ་སྣང་ལ་སྤྱོད་པའི་གཉེན་པོ་བྱམས་པ་ནི། དགྲ་གཉེན་ཐ་མལ་པ་གསུམ་ལ་བདེ་བ་ཆེ་འབྲིང་ཆུང་གསུམ་སྒྲུབ་པར་མོས་པ་སྟེ། དེའང་དང་པོ་གཉེན་ཆེ་འབྲིང་གསུམ་ལ་བསྒོམས་པས་མཉམ་པ་ཐོབ་ན། ཐ་མལ་པ་ལ། དེ་ནས་དགྲ་ཆེ་འབྲིང་ཆུང་གསུམ་ལ། གཉེན་ཆེན་པོ་དང་དགྲ་ཆེན་པོ་མཉམ་པར་གྱུར་ནས་འཇིག་རྟེན་ཐམས་ཅད་ཀྱི་བར་དུའོ། །དེ་བཞིན་དུ་དུཿཁ་ཅན་ལ་སྙིང་རྗེ་དང་། བདེ་ལྡན་ལ་དགའ་བ་བསྒོམ་མོ།།གཏི་མུག་གི་གཉེན་པོ་རྐྱེན་ཉིད་འདི་པ་སྟེ།འདི་རྐྱེན་འདི་ལས་བྱུང་ཞེས་ཤེས་པའི་རྟེན་འབྲེལ་ནི། རིགས་པ་བཞི་དང་ལྡན་པའི་ཆོས་ཙམ་གྱི་རྒྱུ་འབྲས་ཡོད་ཀྱི།བྱེད་པོ་ཚོར་པོ་མེད་པར་སྒོམ་པའོ།།ང་རྒྱལ་གྱི་གཉེན་པོར་ཁམས་ཀྱི་རབ་དབྱེ་ནི། ལུས་ཀྱི་སྐྲ་སོགས་སྲ་བ་ས། རྡུལ་སོགས་གཤེར་བ་ཆུ། དྲོ་བ་མེ། གྱེན་འགྲོ་ཐུར་འགྲོ་སོགས་རླུང་། མིག་སྦུབས་སོགས་ནམ་མཁའ། མིག་ཤེས་སོགས་རྣམ་ཤེས། དང་པོ་བཞི་ཕྱི་ལའང་ཡོད་དེ། དེ་དག་ཡིད་ལ་བྱས་པས་ལུས་ལ་རིལ་པོའི་འདུ་ཤེས་འཇིག་ཅིང་ཁེངས་པར་མི་འགྱུར་རོ། །རྟོག་པའི་གཉེན་པོར་དབུགས་འབྱུང་རྔུབ་ནི། བགྲང་བ། ཕུང་པོ་ལ་འཇུག་པ། རྟེན་འབྲེལ་ལ་འཇུག་པ། བདེན་པ་ལ་འཇུག་པ། རྣམ་པ་བཅུ་དྲུག་གིས་སྦྱང་བ་ལྔའི་དང་པོ་ནི། འབྱུང་རྔུབ་ཐ་དད་དུ་བྱས་ནས་བཅུའི་བར་དུ་བགྲང་བ་རེ་རེ་ནས་དང་། གཅིག་ཏུ་བྱས་ནས་བཅུའི་བར་དུ་བགྲང་བ་ཟུང་དུ་དང་། གྲངས་ལུགས་བཞིན་དུ་བགྲང་བ་རྗེས་མཐུན་དང་། ལུགས་ལྡོག་ཏུ་བགྲང་བ་རྗེས་མི་མཐུན་དང་། དེ་ལ་བྱང་ནས་གཉིས་གཉིས་ལ་གཅིག་ཏུ་བྱེད་པ་ནས་བརྒྱ་ལ་གཅིག་ཏུ་བྱེད་པའི་བར་བཅུར་ཐུག་གི་བར་དུ་607

བགྲང་ལ། བར་དུ་སེམས་གཡེངས་ན་རྩ་བ་ནས་བསྐྱར་ཏེའོ། །དེ་དབང་རྟུལ་བརྟན་ཅིང་དབང་རྣོན་གྱིས་ལུང་ཕོག་པ་ཉིད་ཀྱིས་རྟོགས་སོ། །གཉིས་པ་དེའི་རྟེན་གྱི་ལུས་དང་། དེ་འཛིན་པའི་དྲན་པ་དང་མཚུངས་ལྡན་གྱིས་ལུས་ལ་འདི་ཡིན་ནོ།།ཞེས་ཤེས་པའོ།།གསུམ་པ་རླུང་ལུས་སེམས་ལ།དེ་སྲོག་དབང་ལ།དེ་འདུ་བྱེད་ལ།དེ་མ་རིག་པ་ལ་བརྟེན་ནོ།།ཞེས་ལུགས་དང་མཐུན་མི་མཐུན་དུ་ཤེས་སོ། །བཞི་པ་རྟེན་འབྲེལ་དེ་མི་རྟག་པ་སོགས་དང་། དེའི་རྐྱེན་སྲེད་པ་སོགས་དང་། དེ་ཞི་བ་གྱ་རྣམ་སོགས་སུ་བསྒོམས་པས་བདེན་པ་རྟོགས་པའོ། །ལྔ་པ་དེ་ནས་སྒོམ་སྤང་སྤང་བའི་ཕྱིར་དྲན་བཞིན་རྔུབས་ན་རྔུབས་སོ། །ཞེས་སོགས་བཅུ་དྲུག་ལ་སློབ་བོ།།མཛོད་དུ། དབུགས་རྔུབ་དབུགས་འབྱུང་དྲན་པ་ནི། །ཤེས་རབ་ས་ལྔ་སྤྱོད་ཡུལ་རླུང་། །འདོད་རྟེན་ཕྱི་པའི་མ་ཡིན་རྣ། །ཞེས་ངོ་བོ་དེ་ཁོ་ན་ཉིད་ཡིད་ལ་བྱེད་པའི་ཤེས་རབ། ས་ཉེར་བསྡོགས་གསུམ། བསམ་གཏན་ཁྱད་པར་ཅན། འདོད་ཁམ་ས་དང་ལྔ་ཡིན་ཏེ། བཏང་སྙོམས་དང་མཚུངས་པར་ལྡན་པས་སོ། །བདེ་སྡུག་རྟོག་པ་དང་མཐུན། བདེ་བ་དང་ཡིད་བདེའང་གཏོད་པ་ལ་བར་ཆད་བྱེད་པའི་ཕྱིར་མིན་ནོ། །དངོས་གཞི་ན་བཏང་སྙོམས་ཡོད་པར་འདོད་པ་ལྟར་ན། ས་བརྒྱད་དོ། །རྟེན་འདོད་པའི་ལྷ་མི་ལ་བརྟེན་ཅིང་།དམིགས་པ་རླུང་ཡིན་ལ།ཕྱི་པ་ལ་མེད་དོ།།སྦྱོང་ཚུལ་འབྱུང་རྔུབ་གཅིག་ནས་བཅུའི་བར་དུ་མ་ཚང་བ་དང་། ལྷག་པ་དང་། འཆོལ་བའི་སྐྱོན་མེད་པར་བགྲང་བ་ནི། བགྲང་བ་སྟེ། དེ་བས་མང་དང་ཉུང་ན། སེམས་སྡུད་ཅིང་གཡེང་བའོ། །དེ་ནས་འདི་ཐག་ཇི་སྲིད་དུ་འགྲོ་ཞེས་སོགས་ཀྱི་རྩོལ་པ་མེད་པར་ནང་དུ་ལྐོག་མ་ནས་རྐང་མཐིལ་གྱི་སར་ཕྱིར་མཐོ་གང་ནས་འདོམ་གང་གི་བར་རྗེས་སུ་འགྲོའོ། །དེ་ནས་སྣ་རྩེ་ནས་མཐེ་བོའི་བར་ནོར་བུའི་ཐག་608

པ་ལྟར་གནས་པར་བལྟ་ཞིང་དེ་ཕན་གནོད་དམ་གྲང་དྲོ་ཅི་ཞེས་རྟོག་པ་་་་་་འཇོག་པའོ།།དེ་ནས་རླུང་འདི་ལ་འབྱུང་བ་འབྱུང་འགྱུར་དང་།སེམས་སེམས་བྱུང་སྟེ། ཕུང་པོ་ལྔ་ཡོད་དོ། །ཞེས་རྟོག་པ་རྟོག་པའོ། །རླུང་ལ་དམིགས་པ་བསྒྱུར་ནས་ཆོས་མཆོག་གི་བར་ལ་སྦྱོར་བ་ནི། བསྒྱུར་བའོ། །མཐོང་ལམ་་སོགས་ལ་འཇུག་པ་ནི། ཡོངས་དག་གོ །འབྱུང་རྔུབ་གཉིས་ལུས་གང་གི་ས་པ་ཡིན་པ་དེའི་ས་པ་ཡིན་ཅིང་སྐྱེ་བ་དང་བཞི་པ་ལས་ལྡང་བ་ན་འཇུག འཆི་བ་དང་བཞི་པ་ལ་སྙོམས་པར་འཇུག་པ་ན་འབྱུང་ངོ་། །བགྲང་དང་རྗེས་འགྲོ་འཇོག་པ་དང་། །རྟོག་པ་དང་ནི་བསྒྱུར་བ་དང་། །ཡོངས་དག་རྣམ་པ་དྲུག་ཏུ་འདོད།།ཅེས་སོ།།གསུམ་པ་ལ།སྤྱིར་བསྟན་པ་དང་།གནས་དང་གནས་མ་ཡིན་པ་ལ་མཁས་པ་བྱེ་བྲག་ཏུ་བཤད་པ་གཉིས་ཀྱི་དང་པོ་ནི།ལུས་དང་།རྒྱུ་དང་།ལུས་ཅན་དང་། འཇུག་པ་དང་། འཇུག་པ་ལས་འཕེལ་འགྲིབ་ཏུ་འགྱུར་བའི་ཐབས་རྣམ་པར་བཞག་པས་རིམ་བཞིན་ཕུང་སོགས་ཀྱི་རང་སྤྱི་ལ་བློ་གྲོས་་་་བྱང་བའི་མཁས་པ་ནི། ཆོས་དེ་དག་ལ་དམིགས་པས་ཡུལ་ཅན་གྱིས་ཡུལ་འཕངས་པའོ། །གཉིས་པ་ནི། གཞི་དེ་དང་དེ་ལ་རིགས་པ་བཞི་དང་མི་འགལ་བ་གནས་དང་། འགལ་བ་གནས་མ་ཡིན་པ་སྟེ། ངེས་ཚིག་ཀུན་ནས་སློང་བའི་ཕྱིར་ཚུལ་ཡིན་མིན་ནོ། །དེ་རྟེན་འབྲེལ་ལ་མཁས་པ་ལས་ཕྱེ་བར་བལྟའོ། །དེ་གཉིས་བྱེ་བྲག་ཅི་ཡོད་པས་ཐ་དད་དུ་བཞག་ཅེ་ན། མ་རིག་པ་སོགས་རྒྱུའི་ཆོས་རྣམས་ལས་འདུ་བྱེད་སོགས་འབྲས་བུའི་ཆོས་རྣམས་འབྱུང་བའི་ཕྱིར་རྒྱུ་མེད་པར་སྐུར་འདེབས་དང་མི་མཐུན་པའི་རྒྱུ་དབང་ཕྱུག་སོགས་སུ་སྒྲོ་་་་་་་་འདོགས་པ་སྤངས་ནས་ཤེས་པ་ནི་རྟེན་སོགས་སོ། །ཆོས་ཙམ་གྱི་རྒྱུ་ལས་བྱུང་ཡང་མི་མཐུན་པ་ལས་མི་འབྱུང་གི།དགེ་བ་ལས་བདེ་བ།མི་དགེ་བ་ལས་སྡུག་609

བསྔལ་སོགས་རྒྱུ་སོགས་སོ། །འདི་སྒོ་བཞིས་བསྟན་ཏེ། མིག་གིས་སྒྲ་ཉན་པ་གནས་མིན། གཟུགས་བལྟ་བ་གནས་ཡིན་སོགས་འགྲུབ་པའི་སྒོའོ། །སྦྲུལ་གྱི་མིག་གིས་སྒྲ་ཐོས་པ་དང་།གུ་ན་སའི་མིག་གིས་དྲི་སྣོམ་པ་སོགས་ནི།མིག་ཉིད་རྣ་བ་དང་གཞི་མཐུན་ཡིན་པས་རྣ་བས་ཐོས་པ་སོགས་ཡིན་པས་མི་སྐྱོན་ལ།དབང་པོ་གནས་གྱུར་ན། ཐམས་ཅད་ལ་ཐམས་ཅད་འཇུག་མོད་ཀྱི། འདི་གནས་མ་གྱུར་པའི་རྣམ་གཞག་ཡིན་པས་མི་སྐྱོན་ནོ། །རིགས་མཐུན་གྱི་སེམས་གཉིས་ལྷན་ཅིག་འགྲོགས་པའི་གནས་མེད་སོགས་འགྲོགས་པའི་སྒོའོ། །དམྱལ་ལུས་མ་སྤངས་པའི་མི་ལུས་ཐོབ་པའི་གནས་མེད་སོགས་ཐོབ་པའི་སྒོའོ། །བྱང་སེམས་སར་ཆུད་ལ་ཁོང་ཁྲོ་སྐྱེ་བ་དང་ཕྱིར་ལྡོག་པའི་གནས་མེད་སོགས་ཀུན་སྤྱོད་ཀྱི་སྒོའོ། །དེ་ལ་མཁས་པས་ཀུན་བྱང་གི་ཐབས་ཤེས་པ་ཆུད་མི་ཟ་བར་བྱེད་དོ། །བཞི་པ་ནི། ལོ་ཀ་པའི་ལམ་གྱི་སྐབས་སུ་ནི། རགས་ཞིར་སྒོམ་པ་རགས་ཞི་སྟེ། དེས་ཀུན་ནས་བསྒྲིབས་པ་གནོན་ནོ། །འདས་ལམ་གྱི་སྐབས་སུ་བསྡུ་ན་དེ་བཞིན་ཉིད། སྤྲོ་ན་བདེན་བཞི་ལ་དམིགས་པས་ས་བོན་ལེགས་པར་འཇོམས་སོ། །སྤྱད་པ་རྣམ་སྦྱོང་ནི། མངོན་གྱུར་རྩེ་འབྱིལ་བ་ཡིན་པས་ཁྱད་ཡོད་དོ།།བཞི་པ་ལ།བསྟན་བཤད་གཉིས་ཀྱི་དང་པོ་ནི།གསུང་རབ་ཀྱི་ཆོས་ལ་ཐོས་བསམ་ལ་བརྩོན་པ་ཆོས་ཀྱི་ཚིག་དོན་ལ་སོགས་སོ། །གཉིས་པ་ནི། མྱུ་གུ་དང་རྣམ་ཤེས་སོགས་ཀྱི་འདུ་བྱེད་རྣམས་འབྱུང་བ་ན་རང་རང་གི་ས་བོན་་་དང་རྐྱེན་གསུམ་ལ་ལྟོས་ནས་འབྱུང་བའོ། །ཆོས་ཐ་དད་རྣམས་སོ་སོ་རང་དང་མཐུན་པའི་བྱ་བ་ཐ་དད་བྱེད་པ་སྟེ། མིག་གིས་མིག་ཤེས་ཀྱི་རྟེན་བྱེད་པ་སོགས་སོ། །འཐད་པ་སྟེ། གཏན་ཚིགས་ཀྱི་བསྒྲུབ་བྱ་སྒྲུབ་པའི་ནི། ངོ་བོ་དང་ཁྱད་པར་གྱིས་བསྒྲུབས་པའི་བསྒྲུབ་བྱའི་དོན་ཚད་མ་དང་མི་འགལ་བར་་་་་610

སྒྲུབ་པའི་རྟགས་ཡང་དག་གིས་སྟོན་པའོ། །ཆོས་རྣམས་ཀྱི་རང་མཚན་ས་སྲ།མེས་འཚིག ཆུས་འབྲུལ་ཞེས་སོགས་དང་།སྤྱི་མཚན་འདུས་བྱས་མི་རྟག ཅོས་ཐམས་ཅད་བདག་མེད་དུ་གནས་པ་ལ་ལོ་ཀ་ན་མེའི་ཆོས་ཉིད་སྲེག་པའོ། །ཞེས་སོགས་དང་།བསྟན་བཅོས་ལས།འབྱོར་ལྡན་མིག་ནི་རྟག་པ་ནས་བདག་གི་བའི་བར་གྱིས་སྟོང་ངོ་།།དེ་ཅིའི་ཕྱིར་ཞེ་ན།འདིའི་རང་བཞིན་འདིའོ་ཞེས་གྲགས་པ་སྟེ། རིགས་པ་གཞན་ཐམས་ཅད་འདི་ལ་མཐར་ཐུག་པས་འདི་རིགས་པའི་མཆོག་གོ །ལྔ་པ་ལ། སྦྱོར་དུས་དམིགས་མེད་ཀྱི་རྣམ་པར་འཇུག་པའི་ཚོལ་བ་དང་། འབྲས་བུ་དམིགས་མེད་དུ་ངེས་པའི་ཡོངས་ཤེས་ཡེ་ཤེས་གཉིས་ཀྱི་དང་པོ་ལ།བསྟན་བཤད་གཉིས་ཀྱི་དང་པོ་ནི།བསམ་བྱུང་ལ་བརྩོན་པའི་འབྲས་བུ་བསྒོམས་བྱུང་གིས་ངེས་པར་རྟོགས་པའི་རྣམ་པའི་ལྟ་བས་་་་་ཀུན་བཏགས་ཀྱི་དོན་མི་དམིགས་པར་སེམས་ཤིང་ཀུན་ཏུ་ཚོལ་བ་ནི། རྗོད་བྱེད་དང་། བརྗོད་བྱ་དང་། ངོ་བོ་དང་། ཁྱད་པར་གྱི་དབང་དུ་བྱས་པ་མིང་སོགས་སོ།།གཉིས་པ་ནི།མིང་ཚིག་ཡི་གེའི་ཚོགས་དངོས་པོ་ལ་མིང་གློ་བུར་དུ་བཏགས་པས་ཡིད་ཀྱི་བརྗོད་པ་ཙམ་ཡིན་གྱི། དེ་ལས་གུད་ན་རང་སོགས་ཏེ།རྫས་གྲུབ་མེད་པར་རོ། །ཇི་ལྟར་མིང་སོགས་ཀྱིས་བརྗོད་པ་དེ་བཞིན་དུ་མིང་ལ་ཕུང་སོགས་གློ་བུར་དུ་བཏགས་ཏེ། མིང་དེས་བརྗོད་བྱ་དེའང་ཡིད་ཀྱིས་བརྗོད་པ་ཙམ་དུ་ཟད་ཀྱི།གུད་ན་ཕྱི་རོལ་དོན་གྱི་མཚན་ཉིད་སོགས་སོ།།རྗོད་བྱེད་མིང་དང་བརྗོད་བྱ་དོན་གཉིས་མིང་ལས་དོན་དང་། དོན་ལས་མིང་རྟོགས་པའི་རྒྱུའི་བརྡ་འབྲེལ་བ་ཤ་ནག་གུའི་ངོ་བོ་ཉིད་ལ་མིག་ཏུ་འདོགས་པ་ཙམ་གྱི་ཐ་སྙད་ཀྱི་རྒྱུར་རྟོག་སྟེ། ཙམ་སྨོས་པས་གང་ཟག་ལྟར་བཏགས་པ་བཞིན་དོན་ལ་མེད་པའོ། །ཁྱད་པར་རྟག་མི་རྟག་སོགས་མེད་བཞིན་དུ་ཁྱད་611

པར་དུ་འདོགས་པ་ཙམ་ཡང་ཡིན་ལ། ཐ་སྙད་ཀྱི་རྒྱུའང་ཡིན་པའོ། །དེ་གཉིས་དོན་མེད་པར་བཟོད་པ་ཆུང་ཆེ་གཉིས་དྲོད་རྩེའོ།།གཉིས་པ་ལ།བསྟན་བཤད་གཉིས་ཀྱི་དང་པོ་ནི། སྦྱོར་དུས་ན་ཆོས་སོགས་སོ། །འབྲས་བུ་ཡང་དག་སོགས་ཏེ། སྔར་གྱི་བཞི་ཡིས་བཙལ་བའི་འབྲས་བུའི་ཡོངས་ཤེས་ཡིན་པས་ཚོལ་བར་གཏོགས་པའོ།།གཉིས་པ་ནི།སྔར་བཏགས་པ་ཙམ་དུ་བཙལ་བ་དེ་ཐམས་ཅད་མི་དམིགས་པར་ཤེས་པས་དོན་མེད་པར་ངེས་པ་སྟེ།བཟོད་མཆོག་གོ།དྲུག་པ་ལ། བསྟན་བཤད་གཉིས་ཀྱི་དང་པོ་ནི། ཞི་ལྷག་གི་རྣལ་འབྱོར་དེ་གང་ལ་བརྟེན་ཏེ་སྐྱེ་བའི་ས་ནི། ལྔ་སྟེ། རྒྱུ་གཉིས། ངོ་བོ་གཉིས། འབྲས་བུ་གཅིག་གོ །གཉིས་པ་ནི། རྒྱུ་དང་འབྲས་བུའི་ས་གཉིས་ཀྱི་དང་པོ་ལ། དངོས་དང་། ཤེས་བྱེད་ཀྱི་མདོ་གཉིས་ཀྱི་དང་པོ་ནི། ཐར་ཆས་བསྡུས་པའི་ཚོགས་བསགས་པ་བདེན་པ་མངོན་རྟོགས་ཀྱི་དབང་དུ་བྱས་ཏེ་མདོ་ལ་སོགས་པའི་ཆོས་མང་དུ་ཐོས་པ་ཇི་འདྲ་བ་དམིགས་པའི་ཚུལ་གྱིས་ཞི་ལྷག་གི་གནས་སུ་གྱུར་པས་་་་་་གཞིའོ། །ཐོས་པའི་དོན་དེ་ལ་དམིགས་པའི་ཚུལ་བཞིན་ཏེ། ཕྱིན་ཅི་མ་ལོག་པར་སེམས་འཛིན་པས་བསྐྱེད་པའོ། །འདིས་ཤེས་བྱའི་གཟུགས་ལ་ཡོངས་སུ་རྟོག་ཅིང་ལྟ་བའི་མེ་ལོང་ལྟ་བུ་ནི། མང་དུ་ཐོས་པས་དེ་ཉིད་ལ་དམིགས་པའི་ཏིང་ངེ་འཛིན་ཤེས་བྱའི་དངོས་པོ་དང་མཐུན་པའི་གཟུགས་བརྙན་ལྟ་བུའི་་མཚན་བཅས་སོ། །འདིས་ཡང་དག་པའི་དོན་གསལ་བར་སྣང་བ་ནི། མི་དམིགས་པར་མངོན་སུམ་གྱིས་ཤེས་པ་སྟེ། མཐོང་ལམ་མོ། །གཉིས་པ་ནི།རྣལ་འབྱོར་གྱི་རིམ་པ་འདི་ལ་དགོངས་ནས་རྣལ་འབྱོར་རྣམ་པར་དབྱེ་བ་ལས་་་་གདམས་པར་ཚོགས་གཉིས་བསབས་པའི་བྱང་སེམས་བསྐལ་པ་གཉིས་་་་་་་་གྲངས་མེད་གཅིག་ཚར་ཕྱིན་ནས་་ཆོས་ཉིད་རྟོག།ས་པ་དང་མཐུན་པའི་ཐོབ་་61་2

པ་ཚུལ་བཞིན་ཡིད་ལ་བྱེད་པས་ཤེས་བྱའི་གཟུགས་བརྙན་ལ་རྩེ་གཅིག་ཏུ་་་་མཉམ་པར་བཞག་པས་ཡིད་ཉིད་ཤེས་བྱའི་གཟུགས་ཅན་དུ་མཐོང་སྟེ། དེ་སེམས་ལས་གཞན་མིན་པར་ཤེས་ནས་དོན་གྱིས་འདུ་ཤེས་ལྡོག་གོ །དེ་ནས་སེམས་འདི་ཉིད་ཆོས་དང་དོན་ལྟ་བུར་སྣང་ངོ་། །ཞེས་རང་གི་འདུ་ཤེས་ཙམ་དུ་ངེས་པར་གཟུང་ངོ་། །དེ་དྲོད་རྩེའོ། །དེ་ནས་ནང་དུ་སེམས་ཉིད་ལ་སེམས་གནས་ནས་གཟུང་བ་ཕྱི་དོན་མེད་པར་རྟོགས་པར་བྱ་ཞིང་། དེའི་འོག་ཏུ་གཟུང་བ་མེད་པས་འཛིན་པ་མེད་པར་རྟོགས་པར་བྱ་སྟེ།བཟོད་མཆོག་གོ།དེ་ནས་གཟུང་འཛིན་གཉིས་རང་བཞིན་མི་དམིགས་པར་རེག་པ་སྟེ། མངོན་སུམ་དུ་བྱ་སྟེ།མཐོང་ལམ་མོ།།དོན་དང་ཚིག་ལེགས་པར་སོགས་སམ།ཡང་ན་ངེས་གཟུང་གིས་ལན་གཉིས་ཏེ།ངོ་མཚར་བ་དང་རྩོད་པ་དང་།།ཁྲོ་དང་ཞུམ་དང་ངེས་གཟུང་དང་། །དད་དང་དགའ་བ་རྣམས་ལ་ནི། །ཚིག་གཅིག་ལན་གཉིས་བརྗོད་པར་བྱ།།ཞེས་སོ།།གཉིས་པ་ནི།གནས་ངན་ལེན་དང་བྲལ་བས་གནས་སོགས་སོ།།བདུན་པ་ལ། ཆོས་ལ་མཁས་པ་དང་། གནས་པ་དང་།ཤེས་རབ་གསུམ་གྱི་བྱེ་བྲག་བསྟན་པ་གསུམ་གྱི་དང་པོ་ནི། ཀུན་དགའ་བོས། ཤཱ་རིའི་བུ། ཆོས་ལྔ་དང་ལྡན་པའི་དགེ་སློང་མྱུར་དུ་འཛིན་ཞེས་སོགས་ཀྱི་དོན་ནི།ཆོས་ཏེ།ཚིག་ལ་མཁས་པ་ནི།མང་དུ་ཐོས་པས་མྱུར་དུ་འཛིན་པ་སྟེ།ངེས་ཚིག་དང་ཡི་གེ་ཕལ་ཆེར་ཁྲོལ་བའི་ཕྱིར། བརྗོད་བྱ་དོན་ལ་མཁས་པས་མང་དུ་འཛིན་ཏེ། ཆོས་མངོན་སོགས་ཀྱི་མཚན་ཉིད་ཤེས་པས་དེའི་ཕུང་ཁམས་སོགས་སྟོན་པའི་སྐབས་སུ་ཚིག་གི་དོན་མང་དུ་འདུས་པའི་ཕྱིར་ཚིག་ཐམས་ཅད་ཀྱི་མཆོག་ཏུ་གྱུར་པས་གསུང་རབ་ཅེས་སོགས་ངེས་ཚིག་བཟང་པོ་་་་་་་་འབྱུང་བའི་གཞི་ཡི་གེ་ཤེས་པའོ།།རང་རང་གི་ཡུལ་མིའི་ངེས་ཚིག་སྟེ།མིང་ལ་613

མ་ཞེན་པར་ཡི་གེ་ཕྲལ། བསྣན།བསྒྱུར། ཕྱིས་ཀྱི་དོན་དང་མཐུན་པ་རྗེས་སུ་ཐ་སྙད་འདོགས་ཤེས་པའོ།།དེ་གཉིས་ལེགས་པར་འཛིན་པ་སྟེ།ཚིག་དོན་མ་ནོར་བར་འཛིན་པའི་ཕྱིར་རོ། །སྔོན་དང་ཕྱི་མཐའ་ནི། ཆོས་སྔ་ཕྱིར་བཟུང་བ་སྟེ།ཕན་ཚུན་ལྟོས་པས་བཞག་ལ། དེ་གཉིས་ཀྱིས་དགོངས་པའི་སྙིང་པོ་ལེན་པ་ལ་མཁས་པའམ།གཞུང་ལ་ལར་འབྲེལ་བ་ཞེས་འབྱུང་བ་ལྟར་ན།སྔ་མ་ལ་བརྟེན་ནས་ཕྱི་མས་སྙིང་པོ་ལེན་ཤེས་པའོ། །སྔོན་མཐར་ཟིན་པའི་ཆོས་ལ་བརྟེན་ནས་ཕྱི་མཐར་དགོངས་པ་ཁོང་དུ་ཆུད་ནས་སྙིང་པོ་བླངས་ཏེ་ཐོས་པ་ཙམ་་་ལས་ངེས་པར་འབྱུང་ཤེས་པ་སྟེ།དོན་ཤེས་པས་ནི་ཆོས་རྣམས་ཀུན།།གཟིངས་དང་འདྲ་བ་ཉིད་དུ་རིག །ཐོས་པས་ཆོག་པར་འཛིན་སྤོང་བ། །དེས་ན་ཆོས་ཤེས་པ་ཞེས་བརྗོད།།ཅེས་སོ།།དེ་ནི་ཟིན་པ་ཆུད་མི་གསོན་པའོ།།གཉིས་པ་ནི།བཙུན་པ་ཆོས་ལ་གནས་པའི་དགེ་སློང་ཞེས་བྱ་བའི་མདོ་དེར་ཐོས་བསམ་་་་དང་སྒོམ་པ་རིལ་གྱིས་ཆོས་ལ་གནས་པ་དེ་གང་རུང་གིས་མ་ཡིན་པར་བསྟན་ཏེ། སྦོ་མ་པ་ལ་མ་བརྟེན་ཏེ་རྣལ་འབྱོར་ཡིད་ལ་བྱེད་པ་སོགས་བོར་ནས་ཆུབ་པ་དང་ཁ་ཏོན་བྱེད་སོགས་ཐོས་སེམས་ཀྱི་སྦྱོར་བ་འབའ་ཞིག་གིས་ཀྱང་ཆོས་ལ་གནས་པ་མ་ཡིན་ཏེ། མ་བསྒོམས་ན། དོན་མི་རྟོགས་ཤིང་ཉོན་མོངས་ཀྱི་རྩ་བ་དབྱུང་བར་མི་ནུས་པའི་ཕྱིར། དམ་པའི་ཆོས་ཐོས་སེམས་ལ་མ་བརྟེན་པར་སྒོམ་སྦྱོར་འབའ་ཞིག་གིས་ཀྱང་ཆོས་ལ་གནས་པ་མ་ཡིན་ཏེ། བདག་མེད་པ་མ་བརྟགས་པར་བསྒོམས་པས་ཐར་པ་མི་ཐོབ་སྟེ་ལྷག་སྤྱོད་ཀྱི་ཏིང་ངེ་འཛིན་བཞིན། ཐོས་བསམ་དང་སྒོམ་པ་གཉིས་ཀ་སོགས་སོ། །གསུམ་པ་ནི། མདོ་དེར་མདོའི་སྡེ་ལ་སོགས་པའི་ཆོས་ཀུན་ཆུབ་པར་བྱེད་ཅེས་བྱ་བ་ནས་རྣལ་འབྱོར་མི་འདོར་ཞེས་སོགས་གསུངས་པས་ནི།ཤེས་རབ་གསུམ་སྟོན་ཏེ།ཁ་ཅིག ཐོས་6171

སོགས་ལས་བྱུང་བློ་རྣམས་ནི། །མིང་དང་གཉིས་ཀ་དོན་ཡུལ་ཅན། །ཞེས་མིང་ལ་དམིགས་པ་ཐོས་བྱུང་། མིང་དོན་གཉིས་ཀ་ལ་དམིགས་པ་བསམ་བྱུང་།དོན་ལ་དམིགས་པ་བསྒོམས་བྱུང་ཟེར་རོ། །དེ་ལྟར་ན། བསམ་བྱུང་ཉིད་ཐོས་བྱུང་བསྒོམས་བྱུང་དུ་འགྱུར་རོ། །དེས་ན་ཡིད་ཆེས་པའི་ལུང་གི་ཚིག་དོན་འཛིན་པ་དང་།བཟུང་བ་ཁ་ཏོན་དུ་གོམས་པར་བྱེད་པ་དང་།རང་གིས་སམ་གཞན་གྱིས་བཤད་པ་མཉན་པ་སྟེ།མདོར་ན་ལུང་ཡང་དག་ཐོས་པ་ལས་སྐྱེས་པའི་ངེས་ཤེས་ནི། ཐོས་བྱུང་ངོ་། །རིགས་པས་བརྟག་དཔྱད་མང་དུ་བྱས་པས་ངེས་པ་ནི། བསམ་བྱུང་ངོ་། །གཞུང་ལ་ལར་རྟོག་པ་མི་མང་བ་ནི། བསམ་བྱུང་ཞེས་འབྱུང་སྟེ།ཕལ་ཆེར་ལ་མེད། ཏིང་ངེ་འཛིན་ལས་སྐྱེས་པས་བསྒོམས་བྱུང་སྟེ། ཏིང་ངེ་འཛིན་སོགས་ཀྱིས་མདོར་བསྟན་ནས་བཤད་པ་ནི། རྒྱུན་དུ་སྟེ།ཡང་དང་ཡང་དུ་ཆུད་པ་དང་གུས་པར་ཏེ་གྲིམ་པར་སྦྱོར་བ་ནི། རྣལ་འབྱོར་མི་འདོར་བའོ། །ཆོས་ཀྱི་དོན་མ་ནོར་བས་མ་ལོག་སོགས་ནི། ཡིད་བྱེད་མི་འདོར་བའོ། །ནང་དུ་སེམས་ཞི་གནས་སུ་བྱེད་པ་མི་འདོར་ཞེས་པའི་དོན་རོ་མྱངས་ན། དེས་ཆོག་པར་འཛིན་པ་དེའི་རོ་མི་མྱོང་ཞིང་། གོང་ནས་གོང་དུ་སོགས་སོ།།བརྒྱད་པ་ལ།ཤིན་ཏུ་རྒྱས་པ་ལ་ཕར་ཕྱིན་གྱི་སྡེ་སྣོད་དུ་འཇོག་པའི་རྒྱུ། དེ་ཟབ་རྒྱས་སུ་བསྟན་པའི་རྒྱུ། དེ་ལ་མི་མོས་ཤིང་སྐྲག་པའི་རྒྱུ། མོས་ཀྱང་ངེས་པར་མི་འབྱུང་བའི་རྒྱུ།དགོངས་པ་ཟབ་མོའི་ཁྱད་པར།ཏིང་ངེ་འཛིན་ལ་མཁས་པའི་ཕན་ཡོན། དེ་མཆོད་པར་འོས་པའི་རྒྱུ་དང་བདུན་གྱི་དང་པོ་ནི།སྔར་ཐེག་ཆེན་དུ་བཤད་པའི་ཤིན་རྒྱས་ལ་མདོ་གཞན་ལས་བྱང་སེམས་ཀྱི་་་་ཕར་ཕྱིན་གྱི་སྡེ་སྣོད་ཅེས་བརྗོད་པ་ཅི་ཞེ་ན།ཤིན་ཏུ་རྒྱས་པ་དེར་ཕར་ཕྱིན་གྱི་དོན་བཅུ་བསྟན་པའི་ཕྱིར་རོ། །བཅུ་ནི། ཕར་ཕྱིན་གྱི་གྲངས་ནི། བགྲང་བྱའི་615

གྲངས་སྦྱིན་སོགས་དྲུག་གོ །གྲངས་ངེས་པ་ནི། སྤང་གཉེན་དང་། སངས་རྒྱས་ཀྱི་ཆོས་འགྲུབ་པའི་གཞི་དང་། སེམས་ཅན་སྨིན་པ་དང་མཐུན་པ་གསུམ་གྱི་དང་པོ་ནི། མི་འཕགས་པའི་རྒྱུ་ལོངས་སྤྱོད་དང་གཉེན་ལ་ཆགས་པའི་གཉེན་པོར་དང་པོ་གཉིས། འཕགས་ཀྱང་ལྡོག་པའི་རྒྱུ་སེམས་ཅན་གྱི་ལོག་སྒྲུབ་ལས་བྱུང་བའི་དུཿཁ་དང་ཡུན་རིང་པོར་དགེ་བ་ལ་སྦྱོར་བས་སྐྱོ་བའི་གཉེན་པོར་གཉིས། མི་ལྡོག་ཀྱང་ཆུད་ཟ་བའི་རྒྱུ་རྣམ་གཡེང་དང་ཤེས་འཆལ་གྱི་གཉེན་པོར་གཉིས་སོ། །གཉིས་པ་ནི། དང་པོ་བཞིས་མི་གཡེང་བའི་རྒྱུ་བྱས་ནས་མི་གཡེང་བའི་བསམ་གཏན་འགྲུབ། དེ་ལ་བརྟེན་ནས་ཆོས་ཀྱི་དེ་ཁོ་ན་ཉིད་ཇི་ལྟ་བ་བའིན་རྟོགས་པའི་ཕྱིར་སངས་རྒྱས་ཀྱི་ཆོས་འགྲུབ་བོ། །གསུམ་པ་ནི།དྲུག་གིས་རིམ་བཞིན་ཕན་འདོགས་པ་དང་། གནོད་པ་མི་བྱེད་པ་དང་།གནོད་པ་བྱེད་པ་ལ་ཇི་མི་སྙམ་པ་དང་། ཕན་འདོགས་གནོད་པ་སྤང་བའི་བྱ་བ་བྱེད་པ་སྟེ། བཞིས་སེམས་ཅན་སྨིན་པར་བྱ་བ་ལ་ལས་སུ་རུང་བར་བྱས་ནས་སེམས་མཉམ་པར་མ་བཞག་པ་མཉམ་པར་བཞག་པ་དང་། བཞག་པ་ཐར་པར་བྱ་བའི་ཕྱིར་གདམས་པར་བྱ་བ་རྣམས་ཀྱིས་སྨིན་པར་འགྱུར་བས་སོ།།ཡང་ན།འགྲེལ་པར་དང་པོ་གསུམ་གྱིས་ལོངས་སྤྱོད་དང་བདག་ཉིད་ཆེན་པོའི་ལུས་དང་། སྐྱེ་བོ་ཐམས་ཅད་སྔོན་དུ་འགྲོ་བའི་ཕྱོགས་ཆེན་པོས་མངོན་མཐོ་དང་། ཕྱི་མ་གསུམ་གྱིས་དགེ་བ་ལ་སྦྱོར། མངོན་ཤེས་ཀྱིས་སེམས་ཅན་སྨིན། སངས་རྒྱས་ཀྱི་ཆོས་སྒྲུབ་པས་ངེས་ལེགས་སྒྲུབ་པས་སམ། དང་པོ་གསུམ་གྱིས་མངོན་མཐོར་གནས་ནས་ཞི་བ་སྤོང་། ཕྱི་མ་གསུམ་གྱིས་གཉེན་པོ་སྒོམ།ཉོན་མོངས་གནོན་ས་བོན་སྤོང་བས་སྲིད་པ་སྤོང་བས་སོ། །མཚན་ཉིད་ནི།གནས་དང་།དངོས་པོ་དང་།ཆེད་དུ་བྱ་བ་དང་། ཐབས་མཁས་པ་དང་།བསྔོ་616

བ་དང་། རྣམ་དག་སྟེ། དམ་པ་དྲུག་ལྡན་ནོ། །དང་པོ་བྱང་ཆུབ་ཀྱི་སེམས།གཉིས་པ་ཕྱི་ནང་གི་དངོས་པོ་མཐའ་དག་གཏོང་ཞིང་ཀུན་ཏུ་སྤྱོད་པ།གསུམ་པ་སེམས་ཅན་ཐམས་ཅད་ལ་ཕན་བདེའི་ཆེད་དུ། བཞི་པ་འཁོར་གསུམ་མི་རྟོག་པའི་ཡེ་ཤེས་ཀྱིས་ཟིན་པ། ལྔ་པ་བྱང་ཆུབ་ཆེན་པོར་བསྔོས་པ། དྲུག་པ་སྒྲིབ་གཉིས་དག་བྱེད་དོ། །ཡང་སོ་སོར་ནི། བྱང་སེམས་ཀྱི་ཆོས་ཉིད་ལ་གནས་པས་བྱང་སེམས་ལ་བརྟེན་ནས་སྙིང་རྗེ་མངོན་དུ་བཏང་ནས་བདོག་པ་་་་་་་་ཐམས་ཅད་ཡོངས་སུ་གཏོང་བ་ལ་ལུས་ངག་ཡིད་ཀྱི་ལས་ཏེ།རིགས།སྨོན་ལམ།བསམ་པ། དངོས་པོ། ངོ་བོ་ཉིད་དེ། ཁྱད་པར་ལྔས་སྦྱིན་པའི་ཕར་ཕྱིན་གྱི་མཚན་ཉིད་བསྟན་ལ།གཞན་ལ་ཡང་འདོན་པ་བསྒྱུར་ཏེ།སྡོམ་པ་ཐམས་ཅད་ལེན་སྲུང་དང་།གནོད་སྡུག་ལ་ཇི་མི་སྙམ་ཞིང་དང་ལེན་དང་།དགེ་ཀུན་སྒྲུབ་པ་ལ་སྒོ་གསུམ་གྱི་ལས་དང་།སྒོ་གསུམ་གྱི་ལས་ཀུན་དང་།དབང་འབྱོར་པ་ལ་སེམས་གནས་པ་རྣམ་པ་ཐམས་ཅད་དང་ལྡན་པ་དང་། སྒོ་གསུམ་གྱི་ལས་ཐམས་ཅད་དང་དབང་འབྱོར་པ་ལ་ཆོས་རབ་ཏུ་རྣམ་འབྱེད་རྣམས་སོ།།ཡང་།རྣམ་མཨོ་ལས་བརྩམས་དེར་འགྱུར། དེ་ཡོངས་སུ་འཛིན། དེའི་བྱ་བ་བྱེད་པས་པར་ཕྱིན་གྱི་མཚན་ཉིད་དེ།དེ་བཞི་ནི།རྣམ་མཁྱེན་དུ་བསྔོ་བ་དང་།དེའི་བག་ཆགས་ལས་རྣམ་མཁྱེན་འབྱུང་བ་དང་། ཆོས་སྐུ་དང་། དེ་ལས་ལོངས་སྤྲུལ་གྱིས་འཕྲིན་ལས་སྒྲུབ་པའོ། །གོ་རིམ་ནི། ཕྱི་ནང་གི་ཡོངས་འཛིན་ཀུན་བཏང་བས་ཚུལ་ཁྲིམས་ལེན། དེས་དགེ་སྦྱོང་གི་ཆོས་བཞིས་བཟོད། དེས་སྦྱོར་བ་མི་ཉམས་པས་བརྩོན། དེས་སྦྱོར་བའི་མཐའི་འབྲས་བུ་ཐོབ་པས་བསམ་གཏན། དེས་མཉམ་པར་བཞག་པ་ཡང་དག་པ་ཇི་ལྟ་བ་བཞིན་ཤེས་པས་སྔ་མ་ལ་བརྟེན་ནས་ཕྱི་མ་སྐྱེ་བ་དང་། སྦྱིན་པས་ཕན་བཏགས་པ་ལ་ཚུལ་ཁྲིམས་617

ཀྱིས་མི་གནོད། བཟོད་པས་གནོད་ཀྱང་ལན་མི་བྱེད། བརྩོན་འགྲུས་ཀྱིས་གནོད་ལན་དུ་ཕན་འདོགས། བསམ་གཏན་གྱིས་བདེ་བཞིན་ཆོས་ཐམས་ཅད་ལ་སྦྱོར། ཤེས་རབ་ཀྱིས་ཆོས་མང་པོ་ལ་བལྟས་ནས་ཞི་གནས་འཕེལ་བར་བྱེད་པས་སྔ་མ་ཕྱི་མས་དག་པར་བྱེད་པས་དམན་མཆོག་དང་། སྔ་མ་རགས་ལ་ཕྱི་མ་ཕྲ་བར་བྱེད་པའི་རིམ་པ་སྟེ། སྔ་མ་ལ་་བརྟེན་ཕྱི་མ་སྐྱེ། །དམན་དང་མཆོག་ཏུ་གནས་ཕྱིར་དང་། །རགས་པ་དང་ནི་ཕྲ་བའི་ཕྱིར། །འདི་དག་རིམ་པར་བསྟན་པ་ཡིན།།ཞེས་སོ།།ངེས་ཚིག་ལ།སྤྱིའི་ནི།ལོ་ཀ་པ་དང་ཉན་རང་གི་དགེ་བ་ཐམས་ཅད་ལས་ཕུལ་དུ་བྱུང་བར་ཕ་རོལ་དུ་འགྲོ་བས་སོ།།སོ་སོའི་ནི།སེར་སྣ་དང་། དབུལ་བ་འཇོམས་པ་དང་།ལོངས་སྤྱོད་ཆེན་པོ་དང་།བསོད་ནམས་ཀྱི་ཚོགས་འཐོབ་པར་བྱེད་པས་སྦྱིན་པ། འཆལ་ཚུལ་དང་ངན་འགྲོ་ཞི་བར་བྱེད། བདེ་འགྲོ་དང་ཏིང་ངེ་འཛིན་འཐོབ་པར་བྱེད་པས་ཚུལ་ཁྲིམས། ཁྲོ་འཁོན་ཟད་པར་བྱེད། བདག་གཞན་ལ་བདེ་བ་འཐོབ་པར་བྱེད་པས་བཟོད་པ། ལེ་ལོ་དང་སྡིག་པ་མི་དགེ་བའི་ཆོས་དང་བྲལ་བར་བྱེད། དགེ་ཆོས་ཚད་མེད་པ་རྣམ་པར་སྤེལ་བ་ཚར་ཕྱིན་པར་བྱེད་པས་བརྩོན་འགྲུས། རྣམ་གཡེང་སེལ། ནང་དུ་སེམས་གནས་སྒྲུབ་པར་བྱེད་པས་བསམ་གཏན། ལྟ་བ་དང་ཤེས་འཆལ་སེལ།ཆོས་རྣམས་རབ་ཏུ་ཤེས་པས་ཤེས་རབ་བོ།།ཡང་།སྦྱིན་པ་ཆེན་པོ་དང་། སྐྱོན་མེད་པ་དང་། དྲི་མ་མེད་པ་གསུམ་ནི། ཐམས་ཅད་ཡུན་རིང་དུ་དང་། མ་དག་པའི་སྐྱོན་མེད་པ་དང་། བག་ལ་ཉལ་སྤངས་པ་སྟེ། འདྲིས་པ་དང་བཅས་པའི་ངོ་བོ་ཉིད་དང་། ཐབས་དང་འབྲས་བུ་དམ་པ་གསུམ་དང་ལྡན་པས་སོ། །འདིར་འགྲེལ་པའི་རྒྱ་དཔེར། བློ་གྲོས་མི་ཟད་པས་བསྟན་པའི་མདོར་ཇི་སྐད་གསུངས་པ་ལྟར་རོ། །ཞེས་པ་ཙམ་ལས་མེད་པ་ལ། བོད་ཁ་ཅིག་618

གིས་རང་དགར་མདོ་ཚིག་མང་པོ་དྲངས་ཏེ་སྐབས་དང་མི་འགྲིག་པས་མུན་སྤྲུལ་ལོ། །ཞེས་བཀག་པ་ལ་རྗེས་སུ་ཡི་རང་ངོ་། །ཡང་དམ་པ་བཅུ་གཉིས་དང་ལྡན་པས་ཕར་ཕྱིན་ཏེ།དམ་པ་བཅུ་གཉིས་བདག་ཉིད་དེ།།རྒྱ་ཆེ་བ་དང་ཡུན་རིང་དང་། །ཆེད་དུ་བྱ་དང་མི་ཟད་དང་། །རྒྱུན་མི་འཆད་དང་ཚེགས་མེད་དང་། །དབང་འབྱོར་པ་དང་ཡོངས་གཟུང་དང་། །རྩོམ་དང་ཐོབ་དང་རྒྱུ་མཐུན་དང་།།འགྲུབ་པ་དམ་པར་འདོད་པ་ཡིན།།ཞེས་ཏེ།ལོ་ཀུའི་ཕུན་ཚོགས་ཐམས་ཅད་མི་འདོད་ཅིང་མཆོག་ཏུ་གྱུར་པ་དང་། གྲངས་མེད་གསུམ་དུ་སྒོམ་པ་དང་། སེམས་ཅན་ཐམས་ཅད་ཀྱི་དོན་གྱི་ཆེད་དང་། བྱང་ཆེན་དུ་བསྔོས་པས་གཏན་མི་ཟད་པ་དང་། བདག་གཞན་མཉམ་པར་མོས་པས་གཞན་གྱི་ཕར་ཕྱིན་གྱིས་ཀྱང་རྫོགས་པར་བྱེད་པ་དང་། རྗེས་སུ་ཡི་རང་ཙམ་གྱིས་རྫོགས་པར་བྱེད་པ་དང་།མཁའ་མཛོད་ཀྱི་ཏིང་ངེ་འཛིན་ལ་སོགས་པ་རྫོགས་པར་བྱེད་པ་དང་། མི་རྟོག་ཡེ་ཤེས་ཀྱིས་བཟུང་བ་དང་། མོས་སྤྱོད་ཀྱི་ས་ལ་བཟོད་པ་ཆེར་གྱུར་པ་དང་། ས་དང་པོ་དང་། ལྷག་མ་བརྒྱད་དང་། བཅུ་པ་དང་། སངས་རྒྱས་ཀྱི་ས་ལ་བྱང་སེམས་དང་། སངས་རྒྱས་འགྲུབ་པ་རྣམས་རིམ་བཞིན། ཡང་། དམ་པ་སངས་རྒྱས་དང་། བྱང་སེམས་ཀྱིས་བཅད་ཅིང་བགྲོད་པས་དང་། ཤེས་བྱའི་ཕ་རོལ་ཏུ་སོན་པ་སངས་རྒྱས་ཉིད་ལ་གནས་པས་དང་། བདག་གཞན་མཆོག་ཏུ་གནོད་པ་ལས་སྒྲོལ་བས་ཕར་ཕྱིན་ནོ། །ཡང་།སྦྱིན་བདག་གི་དབུལ་བ་སེལ་བ་དང་།ལེན་པ་པོའི་གདུང་བ་སེལ་བའི་ཕྱིར་སྦྱིན་པ། དབང་པོ་ཞི་བ་ཐོབ་པ་དང་། འགྲོ་བ་བཟང་པོར་སྦྱོར་བ་དང་བསིལ་བའི་གནས་ཡིན་པས་སོ། །ཁྲོ་བའི་ཚ་བ་སེལ་བ་དང་གནོད་ལན་བྱེད་འདོད་ཀྱི་རྨ་འབྱིན་པའི་སེམས་འོངས་པ་སེལ་བ་དང་། མི་འཇིགས་པ་སྒྲོག་619

པས་ཞི་བར་བརྗོད་པས་སོ། །མི་དགེ་བ་སེལ་བ་དང་དགེ་བ་འཕེལ་བའི་ཕྱིར་སྤྱོད་པའོ། །དམིགས་པ་ལ་སེམས་འཛིན་པ་དང་། རྣམ་གཡེང་ལ་སེམས་སྡོམ་པ་དང་། ཀུན་ནས་དཀྲིས་པས་འདུལ་བ་དང་། དབང་འབྱོར་པ་འཐོབ་པར་བྱེད་པས་སོ། །ཐོས་བྱུང་གཞན་གྱིས་སྨྲས་པ་ཤེས་པ་དང་། འདས་པའི་མཉམ་གཞག་སོ་སོ་རང་གིས་ཤེས་པ་དང་། རྗེས་ཐོབ་རྣམ་པར་ཤེས་པ་དང་། སྒོམ་སྤང་གི་གཉེན་པོ་རབ་ཏུ་ཞི་བ་ཐོབ་པ་ཤེས་པ་དང་། ཡོན་ཏན་ཁྱད་པར་ཅན་སྒྲུབ་ཤེས་པ་ཡོན་ཏན་མཆོག་ཏུ་གྱུར་པ་ཤེས་པས་སོ།།སྒོམ་པ་ནི།ཀུན་སྤྱོད་ལ་སྦྱོར་བ་དང་།མོས་པ་དང་།ཡིད་བྱེད་དང་།ཐབས་མཁས་དང་།བྱ་བ་སྒྲུབ་པ་སྒོམ་པ་དང་ལྔ་ནི།ཐམས་ཅད་སྒོམ་པ་དངོས་པོ་དང་།།དེ་བཞིན་ཡིད་ལ་བྱེད་པ་དང་། །བསམ་པ་དང་ནི་ཐབས་དག་དང་། །དབང་འབྱོར་ཉིད་ལ་བརྟེན་པར་མཛོད།།ཅེས་དང་།ཕལ་ཆེར་གནད་གཅིག་སྟེ།དང་པོ་ཕྱིན་དྲུག་ལ་ཀུན་ཏུ་སྤྱོད་པའི་སྦྱོར་བས་སྤྱོད་པའོ། །དེ་ལ་རྒྱུ་རིགས་དང་། རྣམ་སྨིན་ལུས་ཕུན་ཚོགས་དང་། སྔོན་གྱི་སྨོན་ལམ་དང་། སོ་སོར་བརྟགས་པའི་སྟོབས་ལ་བརྟེན་ནས་སྒོམ་པ་བཞི་སྟེ།རྒྱུ་དང་སྨིན་དང་སྨོན་ལམ་དང་།།སོ་སོར་བརྟགས་པས་ཕུང་པོར་དྲན།།ཞེས་སོ།།ཕྱིན་དྲུག་བསྟན་པའི་མདོ་སྡེ་ཟབ་མོ་ལ་མོས་པ་ནི།མོས་པ་སྟེ།ངོ་བོ་ཉིད་མེད་པས་ཕྱིན་དྲུག་ལ་དད་འདོད་སྐྱེད་པ་ལ་འཆད་དེ།བསྟན་པ་ལ་མོས་པ་ཞེས་གོང་དུ་བཤད་པ་ལ་ཁ་འཕངས་ཤིང་དབྱིག་གཉེན་གྱི་འགྲེལ་པ་དང་ཡང་འགལ་ལོ། །རོ་མྱང་ཡིད་བྱེད་ཕར་ཕྱིན་ཐོབ་པ་ལ་ཡོན་ཏན་དུ་ལྟ་བ་དང་། ཡི་རང་ཡིད་བྱེད་འཇིག་རྟེན་ཐམས་ཅད་ན་སེམས་ཅན་ཐམས་ཅད་ཀྱི་ཕྱིན་དྲུག་ལ་ཡི་རང་བ་དང་། མངོན་དགའ་ཡིད་བྱེད་རང་གཞན་གྱི་མ་འོངས་པའི་ཕྱིན་དྲུག་ལ་དགའ་བ་སྒོམ་པའོ། །རྒྱན་ལྟར་ན། དེ་620

བཞི་ཡིད་བྱེད་དུ་བསྡུའོ། །བསམ་པ་ལ་བརྟེན་ནས་སྒོམ་པ་ལ་མི་ངོམས་པའི་དང་། ཡངས་པའི་དང་། དགའ་བའི་དང་། ཕན་འདོགས་པའི་དང་། ཆེ་བའི་བདག་ཉིད་དམ་མ་གོས་པའི་དང་། དགེ་བའི་བསམ་པ་དྲུག་གི་དང་པོ་ནི།བྱང་སེམས་བསྐལ་པ་གྲངས་མེད་ཇི་སྙེད་ཅིག་གིས་སངས་རྒྱ་བའི་དེ་ཉིད་ཀྱི་དུས་སྐད་ཅིག་ཏུ་བྱས་ནས་བསྒྲེས་པའི་བསྐལ་པ་གྲངས་མེད་དེ་སྙེད་ཀྱི་སྐད་ཅིག་རེ་རེ་ལ་རང་ལུས་གཏོང་ཞིང་ལོ་ཀ་གངྒཱའི་ཀླུང་གི་བྱེ་མ་སྙེད་གསེར།དངུལ། བེེ་ཌཱུརྱ། ཤེལ། སྤུག རྡོའི་སྙིང་པོ། མུ་ཏིག་དམར་པོ་སྟེ། རིན་ཆེན་སྣ་བདུན་གྱིས་བཀང་སྟེ་སངས་རྒྱས་ལ་དབུལ་ཞིང་སེམས་ཅན་རེ་རེ་ལ་སྦྱིན་པ་བྱང་ཆུབ་ཀྱི་བར་དུ་བྱས་ཀྱང་མི་ངོམས་པ་དང་།དེ་བཞིན་དུ་དུས་དེ་སྲིད་དུ་སྟོང་གསུམ་མེས་གང་བར་སྤྱོད་ལམགོ་བཞི་བྱེད་ཅིང་ཡོ་བྱད་ཐམས་ཅད་མི་་་་ལྡན་ཡང་ཚུལ་ཁྲིམས་སོགས་མངོན་དུ་བྱེད་པས་མི་ངོམས་པའོ།།གཉིས་པ་ནི།དེང་ནས་སངས་མ་རྒྱས་ཀྱི་བར་དུ་དེ་མི་འདོར་བའོ། །གསུམ་པ་ནི།— བྱང་སེམས་ཀྱི་ཕྱིན་དྲུག་གིས་སེམས་ཅན་ལ་ཕན་འདོགས་པའི་དགའ་བས་སེམས་ཅན་ལ་ཕན་ལ། ཕན་བཏགས་སོ་སྙམ་པའི་དགའ་བ་ཟིལ་གྱིས་གནོན་པའོ། །བཞི་པ་ནི། བྱང་སེམས་ཕྱིན་དྲུག་གིས་ཕན་བཏགས་པའི་འགྲོ་བ་དེ་རྣམས་བདག་ལ་ཕན་འདོགས་པར་མཐོང་གི བདག་གིས་ནི་དེ་ལྟར་མིན་པའོ། །ལྔ་པ་ནི། ཕྱིན་དྲུག་གི་དགེ་བ་སེམས་ཅན་གྱི་ཕྱིར་བསྔོའི། ལན་དང་རྣམ་སྨིན་མི་འདོད་པའོ། །དྲུག་པ་ནི། དེའི་དགེ་བ་སེམས་ཅན་དང་ཐུན་མོང་དུ་བྱས་ནས་བྱང་ཆུབ་ཆེན་པོར་བསྔོ་བའོ། །ཐེག་བསྡུས་ལྟར་ན། དྲུག་པོ་དེས་ཡིད་བྱེད་གསུམ་ཟིན་པར་བྱས་ཏེ་སྒོམ་པ་ནི། ཡིད་བྱེད་སྒོམ་པ་ཡིན་ལ། དེ་ཐོས་ནས་རྗེས་སུ་ཡི་རང་ནའང་བསོད་ནམས་ཚད་མེད་སྐྱེ་ཞིང་སྒྲིབ་པ་འདག་ན།བྱང་62་1

སེམས་ལྟ་ཅི་སྨོས། བཞི་པ་ནི། མི་རྟོག་ཡེ་ཤེས་ཀྱིས་ཟིན་ཅིང་འཁོར་གསུམ་དག་པའོ། །ལྔ་པ་ནི། སངས་རྒྱས་ཀྱི་མཛད་པ་ལྷུན་གྲུབ་རྒྱུན་མི་འཆད་དོ། །རྒྱན་དུ། སྐུ་གཉིས་དང་སེམས་ཅན་ལ་ཆོས་མཐུན་གྱི་སྤྱོད་པ་སྟོན་པའི་སྤྲུལ་སྐུ་དང་། ཕྱིན་དྲུག་ཐོགས་མེད་དུ་འཆད་པ་གསུམ་སྐུ་དང་།སྟོན་པ་དང་སྤྱོད་པ་ལ་དབང་འབྱོར་པའོ། །རབ་དབྱེ་ལ།རྟེན་པའི་སྒོ་ནས་དང་།གནས་སྐབས་ཀྱི་སྒོ་ནས་དབྱེ་བ་གཉིས་ཀྱི་དང་པོ་ནི། ལུས་སེམས་དགེ་བ། བདེ་འགྲོ བྱང་ཆུབ། སྙིང་རྗེ། སེམས་ཅན་མི་གཏོང་བ། དམན་པའི་སེམས་འདོར་བ། མི་སྐྱེ་བའི་ཆོས་ལ་བཟོད་པ།དགེ་རྩ་ལ་སྦྱོར་བ།དགེ་རྩ་སྒྲུབ་པ།དགེ་རྩ་མི་ཟད་པ།དགེ་རྩ་ལ་མི་སྐྱོ་བ།བསམ་པའི་དོན་ཐམས་ཅད་འབྱོར་པ།ཚོགས་སྡུད་པ། ས་ལ་འཇུག་པ། སངས་རྒྱས་ཀྱི་ཆོས་སྒྲུབ་པ། སངས་རྒྱས་ཀྱི་མཇད་པ་སྒྲུབ་པ་སྟོན་པ་རྣམས་ཀྱིས་རིམ་པ་བཞིན་དུ། ཟང་ཟིང་དང་། མི་འཇིགས་པ་དང་།ཆོས་ཀྱི་སྦྱིན་པ་དང་། སྡོམ་པ་དང་། དགེ་བ་ཆོས་སྡུད་དང་། སེམས་ཅན་དོན་བྱེད་ཚུལ་ཁྲིམས་དང་། གནོད་བྱེད་ལ་ཇི་མི་སྙམ་པ་དང་། དུཿཁ་དང་ལེན་དང་།ཆོས་ལ་ངེས་རྟོག་གི་བཟོད་པ་དང་།གོ་ཆ་དང་།སྦྱོར་བ་དང་།མི་ཞུམ།མི་འཁྲུགས། ཆོག་པར་མི་འཛིན་པ་གསུམ་གཅིག་ཏུ་བསྡུས་ནས་སེམས་ཅན་དོན་བྱེད་བརྩོན་འགྲུས་དང་། མཐོང་ཆོས་ལ་བདེར་གནས་དང་། ཡོན་ཏན་མངོན་པར་སྒྲུབ་པ་དང་། སེམས་ཅན་གྱི་དོན་བྱ་བར་སྒྲུབ་པའི་བསམ་གཏན་དང་། མི་རྟོག་པའི་སྦྱོར་དངོས་རྗེས་གསུམ་མམ། ཀུན་རྫོབ་དོན་དམ། སེམས་ཅན་གྱི་དོན་ལ་དམིགས་པའི་ཤེས་རབ་བོ། །གཉིས་པ་ནི། རིགས་ལ་གནས་པའི་གནས་སྐབས་སུ་རིགས་ཙམ་ལ་བརྟེན་པའི་རྩ་བའི་དང་། སེམས་བསྐྱེད་པ་ན་སེམས་བསྐྱེད་བླངས་པ་ལ་བརྟེན་ནས་བླངས་པའི་དང་། རང་གཞན་གྱི་62་3

དོན་སྒྲུབ་པ་ལ་རྗེས་སུ་འཛིན་པའི་དང་། དེ་ཉིད་རྟོགས་པ་ན་འཁོར་གསུམ་དུ་མ་ཞེན་པས་འཛིན་པ་ངན་པ་མེད་པའི་དང་། མཐུའི་སྐབས་ན་ཕྱིའི་ཡོ་བྱད་ལ་མི་ལྟོས་པས་ཡོངས་འཛིན་མེད་པའི་དང་། ཡོངས་སུ་སྨིན་པ་ན་གདུལ་བྱ་ཇི་ལྟ་བ་བཞིན་དུ་འཇུག་པ་སོ་སོར་རིག་པའི་དང་།བྱང་ཆུབ་པ་ན་བླ་ན་མེད་པས་ཆེན་པོའི་སྦྱིན་སོགས་སོ། །བསྡུས་པ་ནི། དགེ་བའི་ཆོས་ཐམས་ཅད་དྲུག་གིས་བསྡུས་ཏེ། དགེ་ཆོས་སྦྱིན་སོགས་དེའི་མཚན་ཉིད་ཀྱིས་དང་།དད་སོགས་དེ་དང་མཐུན་པ་དང་། ཉོན་མོངས་མེད་སོགས་དེའི་འབྲས་བུར་བསྡུས་པས་སོ། །ཡང་ན། དེ་དྲུག་གིས་བྱང་ས་བསྡུས་ཏེ། དང་པོ་རིགས་ཀྱི་རྟགས་སེམས་བསྐྱེད་ཁྱད་པར་ཅན་ཏེ། འཇུག་པ་སེམས་བསྐྱེད་ཀྱིས་དོན་གཉིས་བསྒྲུབས་པ་ཕྱུག་པོས་རང་དོན་གཞན་ལ་ཡོ་བྱད་བསྒྲུབས་པས་གཞན་དོན་སོགས་ཏེ། ལྷག་མའང་དེ་བཞིན་ནོ། །དོན་དམ་པས་བསྡུས་པ་ལ། དེ་བཞིན་ཉིད་དང་། ཡེ་ཤེས་གཉིས་ཀྱི་དང་པོ་དྲུག་ཀ་དེ་བཞིན་ཉིད་དུ་མཚན་ཉིད་དུ་མཚན་ཉིད་གཅིག་པས་ཆོས་དབྱིངས་ལས་བརྩམས་པའོ། །གཉིས་པ་ནི། རྣམ་མཁྱེན་གྱི་སྣོད་དུ་སྒྲུབ་པས་ཡེ་ཤེས་ཀྱི་ཚོགས་ལས་དང་། རྣམ་མཁྱེན་སྒྲུབ་པ་ཡེ་ཤེས་ཡོངས་འཛིན་ལས་དང་། ལྔ་པོ་ཤེར་ཕྱིན་གྱི་རྗེས་སུ་མཐུན་པ་ཡེ་ཤེས་ཀྱི་རྗེས་འཇུག་དང་། ཤེར་ཕྱིན་ཡེ་ཤེས་ཀྱི་ངོ་བོ་ཡིན་པས་ཡེ་ཤེས་ཀྱི་མཚན་ཉིད་ལས་བརྩམས་པའོ། །མི་མཐུན་ཕྱོགས་ནི། སེར་སྣ་སོགས་དྲུག་སྟེ།དེས་ཉོན་མོངས་ཐམས་ཅད་བསྡུས་ཏེ།མཚན་ཉིད་ཀྱིས་ཆགས་སོགས་དང་།དེའི་གཞིས་མ་དད་སོགས་དང་འབྲས་བུ་གཡོ་ལ་སོགས་པའོ། །ཡང་། འཁོར་གསུམ་དུ་རྟོག་པ་སོགས་ཤེས་སྒྲིབ་ཀྱང་ངོ་།།ཡོན་ཏན་ནི།རང་རང་གི་སྤང་བྱ་སྤངས་པ་བྲལ་འབྲས། མཐོང་ཆོས་ལ་རང་གཞན་རྗེས་སུ་འཛིན་པ་སྐྱེས་བུ་623

བྱེད་འབྲས། ཕྱི་མ་ལ་རིགས་འདྲ་ཁྱད་པར་དུ་བྱུང་བ་རྒྱུ་མཐུན། བྱང་ཆེན་དབང་འབྲས། ཕྱུག་པོ་དང་བདེ་འགྲོ་ཆེན་པོར་སྐྱེ་བ་དང་། འཁོན་དབྱེ་མེད་ཅིང་བདེ་བ་དང་། ཡིད་བདེ་མང་བས་འཁོར་གཡོག་མང་བ་དང་། ལས་མཐའ་ཆེན་པོ་ལ་སྦྱོར་བ་འཁོར་ལོས་བསྒྱུར་རྒྱལ་སོགས་འགྲུབ་པས་སེམས་་ཅན་ལ་དབང་བ་དང་། གནོད་པ་མེད་ཅིང་ཉོན་མོངས་ཆུང་བ་དང་། བཟོ་དང་བསྟན་བཅོས་དང་།རིག་པའི་གནས་ཐམས་ཅད་ལ་མཁས་པ་བཟུང་སྟེ།མངོན་མཐོ་ཁ་ན་མ་ཐོ་བ་མེད་པས་བྱང་ཆུབ་སྙིང་པོའི་བར་སེམས་ཅན་གྱི་་དོན་བྱེད་པས་རྣམ་སྨིན་བཏགས་པ་པའོ།།གཅིག་ལ་གཅིག་རྣམ་ངེས་ནི།ཤེར་ཕྱིན་སུམ་བརྒྱ་པ་སོགས་སུ་ཕར་ཕྱིན་གཅིག་བསྟན་པ་སོགས་ཀུན་ལ་རེ་རེའི་སྒྲར་བསྟན་པ་ཅི་ཞེ་ན། གཅིག་ལ་སྦྱོར་བ་ན་ཐམས་ཅད་ལ་སྤྱོད་པར་འགྲོ་བས་དགོངས་ཏེ་བསྟན་ནོ། །ཡང་ན། སྦྱོར་བ་དང་། དབྱེ་བ་དང་། རབ་ཏུ་ཕྱེ་ནས་བསྟན་པ་ལས་གྱུར་པ་གསུམ་གྱི་དང་པོ་ནི།རེ་རེ་ལ་དྲུག་དྲུག་ཚང་བ་སྟེ།དཔེར་ན། གང་བཏང་བ་དེ་སྦྱིན་པ། སེར་སྣ་གནོད་པ་སོགས་སྡོམ་པ་ཚུལ་ཁྲིམས།སྐྱོ་བ་ལ་ཇི་མི་སྙམ་པ་སོགས་བཟོད་པ།ཕྱིར་ཞིང་སྤྲོ་བ་བརྩོན་འགྲུས།དེ་ལ་སེམས་རྩེ་གཅིག་པ་བསམ་གཏན། དེའི་རྒྱུ་འབྲས་ཤེས་ཤིང་ལྟ་བ་མཆོག་འཛིན་མེད་པ་ཤེས་རབ་བོ། །གཉིས་པ་ལ། ངོ་བོ་ཉིད། རྗེས་སུ་བྱེད་པ་དང་།རྗེས་སྦྱོར་བ་དང་། བསྐྱེད་པས་དབྱེ་བ་བཞིའི་དང་པོ་ནི། དྲུག་པོའི་ངོ་བོ་གཏོང་བ་དང་།སྡོམ་པ་དང་།ཇི་མི་སྙམ་པ་དང་།སྤྲོ་བ་དང་།སེམས་གནས་པ་དང་། རབ་ཏུ་རྣམ་པར་འབྱེད་པའོ། །གཉིས་པ་གཅིག་ལ་སྦྱོར་ན་ཀུན་ཚང་བའོ། །གསུམ་པ་གཞན་འཛིན་དུ་འཇུག་པ་དང་། བསྔགས་པ་བརྗོད་པ་དང་འགལ་བའོ། །བཞི་པ་དེ་གཞན་རྒྱུད་ལ་སྐྱེད་པ་སྟེ། སྦྱིན་པ་ནི། ཟང་ཟིང་གི།624

གཞན་ལྔ་ནི། མི་འཇིགས་པའི། ཐམས་ཅད་ཀྱང་ཆོས་ཀྱིའོ། །གསུམ་པ་ནི། མུ་གཉིས་པ་སྦྱིན་པའི་ཡིན་ལ། ཚུལ་ཁྲིམས་ཀྱི་མིན་པ་དེས་མ་ཟིན་པའི་སྦྱིན་པའི་དང་། གཉིས་ཀ་ཡིན་པ་ཚུལ་ཁྲིམས་ཀྱི་དང་། མུ་གསུམ་པ་སྦྱིན་པ་ཡིན་ལ་ཕར་ཕྱིན་མིན་པ་བྱང་ཆེན་དུ་མ་བསྔོས་པའམ། དམ་པ་དྲུག་བྲལ་ལོ། །གཉིས་ཀ་ཡིན་པ་བསྔོས་པའམ་དྲུག་ལྡན་ནོ། །གཉིས་ཀ་མ་ཡིན་པ་དེ་ལས་གཞན་རྣམས་སོ།།ཐེག་ཆེན་བསྡུས་སུ་མུ་བཞིར་བཤད་དོ།།མུ་བཞི་ནི།སྦྱིན་པ་ལ་སྤྱོད་པ་དེའི་ཕར་ཕྱིན་ལས་བྱུང་བའི་བསོད་ནམས་བསྐྱེད་དམ་ཞེ་ན། མུ་དང་པོ་མ་བསྔོས་པའི་སྦྱིན་པ། གཉིས་པ་གཞན་འཛིན་དུ་འཇུག་པ་སོགས།གསུམ་པ་བསྔོས་པའི་སྦྱིན་པ།བཞི་པ་དེ་དག་མ་གཏོགས་པའོ།།གཉིས་པ་ནི།ཤིན་རྒྱས་དེའི་འབྲས་བུ་རྣམ་མཁྱེན་ཡོན་ཏན་མཆོག་ཏུ་རྒྱ་ཆེ་བ་དང་། སྐྱེ་མེད་སངས་རྒྱས་སྐྱེ་བ་སྟེ། །ཞེས་སོགས་ཟབ་པ་བཅུ་གཉིས་ཀྱིས་ཟབ་པའི་ཕྱིར་འབྲས་བུ་དང་མཐུན་པར་བརྗོད་དོ། །གསུམ་པ་ནི། ཉན་ཐོས་ཁ་ཅིག་དགའ་ཞིང་གུས་པ་མེད་པས་མི་མོས་ཤིང་སྐྲག་སྟེ་ཡིད་ཕྱིར་ཕྱོགས་ནས་་་་་་་བཀའ་མིན་ནོ། །ཞེས་སྨྲ་བར་འགྱུར་རོ་ཞེ་ན། བྱང་སེམས་ཀྱི་ཆོས་ཉིད་རང་བཞིན་གྱི་རིགས་དང་བྲལ་བ་ནི། རང་བཞིན་སེམས་དཔའ་དམན་པའི་ཕྱིར་དང་། དེ་ཡོད་ཀྱང་སེམས་བསྐྱེད་སོགས་ཐེག་ཆེན་གྱི་དགེ་སོགས་དང་། དེ་བསྐྱེད་ཀྱང་ཐེག་ཆེན་སྤོང་བའི་སྡིག་གྲོགས་ཀྱི་དབང་དུ་སོང་ཞིང་ཡོངས་་་་་སོགས། རྒྱན་དུ་ཐེག་ཆེན་དུ་བློ་མ་སྦྱངས་པའང་བཤད་དོ། །བཞི་པ་ནི།དགོངས་པ་ཅན་གྱི་དོན་མི་ཤེས་པར་ཐམས་ཅད་མེད་པར་ལྟ་བ་ཁ་ཅིག་མོས་ཤིང་འདོད་ཀྱང་དེས་འཁོར་བ་ལས་ངེས་པར་སོགས་སོ། །ངེས་དོན་གྱི་མདོ་སྡེ་མ་བཙལ་ཏེ་བདག་སོགས་དང་། ཆོས་ཐམས་ཅད་ངོ་བོ་ཉིད་མེད་པའོ། །625

ཞེས་སོགས་ཀྱིས་དངོས་པོ་ཐམས་ཅད་ལ་སྐུར་པ་འདེབས་པ་དོན་ལ་སོགས་ཏེ།ཐེག་ཆེན་ནི།གདུལ་བྱ་ལ་ལྟོས་ནས་དགོངས་པ་སྣ་ཚོགས་གསུང་བའི་ཕྱིར་སྒྲ་ཇི་བཞིན་དུ་འཛིན་ན། ངེས་པར་མི་འབྱུང་ངོ་། །དེའི་ཤེས་བྱེད་ཀྱི་སྒྲ་ཇི་བཞིན་དུ་ཚུལ་བཞིན་མ་ཡིན་པས་མཚན་མར་འཛིན་ན། སྲིད་པ་ལས་ངེས་པར་མི་འབྱུང་བ་འདི་སོགས་ཏེ། ལུང་དུ་ཤེས་ནས་དད་པ་དང་འཕགས་པ་དགྱེས་པའི་ཚུལ་ཁྲིམས་ལ་ཆོས་ཀྱི་མེ་ལོང་དུ་བཤད་པས་འདིར་ཤེས་ནས་་་་དད་པ་ནི། ཡོན་ཏན་གྱི་གཟུགས་བརྙན་འཆར་དུ་རུང་བས་མེ་ལོང་ཆེན་པོ་སྟེ། མིང་གཞན་དད་པ་ཆེན་པོ་སྐྱེ་བ་ཞེས་བྱའོ། །ཐེག་ཆེན་ལ་མོས་པའི་བྱང་སེམས་ཆོས་ཐམས་ཅད་ངོ་བོ་ཉིད་མེད་པ་མ་སྐྱེས་པ་སོགས་ཀྱི་དགོངས་པ་ལ་མི་མཁས་པས་སྒྲ་ཇི་བཞིན་དུ་མོས་ནས་རིགས་པ་མིན་པ་ཚུལ་བཞིན་སོགས་སོ། །དེ་ལ་ངོ་བོའི་སྒོ་ནས་དང་། རྐྱེན་གྱི་སྒོ་ནས་བསྡུ་བ་དང་། རྩ་བ་གཅིག་ཏུ་བསྡུས་པའི་དང་པོ་ནི། ངོ་བོ་ཉིད་མེད་པ་སོགས་ཀྱི་དགོངས་པ་མ་ཤེས་པར་ཆོས་ཐམས་ཅད་མེད་ཀྱི་མཚན་མར་བཟུང་ནས་ལྟ་བ་དང་། དེ་ལ་ཞེན་ནས་ངོ་བོ་ཉིད་གསུམ་ལ་སྐུར་པ་འདེབས་པ་རིམ་བཞིན་བཏགས་སོགས་དང་།མེད་ལྟ་དེ་གཞག་པའི་ཆེད་དུ་རིགས་པ་འགའ་ཞིག་ཡོངས་སོགས་སམ།མདོར་ན་མེད་པའི་ཕྱོགས་འཛིན་པ་ལ་བཤད། མདོ་བརྗོད་མེད་ཀྱི་ཆོས་ཉིད་སྟོན་པ་རྣམས་རང་གི་ལྟ་བའི་ཤེས་བྱེད་དུ་བསྒྱུར་བའམ། ཐེག་ཆེན་གྱི་བསྔགས་པ་ལྟ་ངན་གྱི་བསྔགས་པར་བསྒྱུར་སོགས་དང་།ལྟ་བ་འདི་ལ་བརྟེན་ནས་དགེ་མི་དགེ་གང་སྤྱད་ཀྱང་ཁ་སོགས་དང་། དེས་སྔོན་བསགས་པའི་སྒྲིབ་པ་ལས་ངེས་སོགས་དང་། ལྟ་བ་དེ་ལ་བརྟེན་ནས་ཉན་ཐོས་ཀྱི་སྡེ་སྣོད་ཁྱད་དུ་གསོད་ཅིང་བརྙས་པ་དབང་སོགས་དང་། དེ་ལ་མི་མོས་པའི་ཉན་ཐོས་ལ་626

སྡང་བ་རབ་སོགས་དང་། རང་གི་ལྟ་བའི་ཚུལ་དུ་རྣམ་ཐར་སྒོ་གསུམ་དུ་གཞག་གོ །སྙམ་ནས་དེ་མ་ཡིན་ལ་དེར་ལྟ་བའམ། ཏིང་ངེ་འཛིན་གསུམ་སྒོམ་པ་མི་འགྲུབ་པས་ཕྱིན་སོགས་དང་། མེད་ལྟ་དེ་ལ་རང་འཇུག་གཞན་འཛུད་ན། བསོད་ནམས་མང་པོ་བསྐྱེད་ཅིང་འཕེལ་སོགས་དང་། གཞན་རྩོད་ན། ཅི་ཡང་ཁས་སོགས་དང་།ཚིག་དོར་དང་ལྟག་ཆོད་སྨྲ་བ་ལ་སྦྱོར་བ་སོགས་དང་།དེ་ལྟར་བསྒྲུབས་ན། སངས་རྒྱས་ལ་མཆོད་པར་འགྱུར་རོ་ཞེས་བཀུར་སོགས་དང་།གཞན་མཁས་པས་ལུང་རིགས་ཡང་དག་གིས་དེ་སུན་ཕྱུང་ཡང་མི་ལྡོག་པ་རྨོངས་སོགས་དང་། དེ་དག་གི་བག་ཆགས་ནི། རྩ་བའི་འོ། །གཉིས་པ་ནི།བཅུ་བདུན་པོའི་དང་པོ་ནི།མེད་སོགས་ཀྱི་མཚན་མ་ལ་ཞེན་ཡང་མ་ཞེན་ནོ།།ཞེས་འདུ་ཤེས་པས་ལྟ་སོགས་དང་། དེ་ནས་གསུམ་འབད་པ་འབྲས་མེད་དུ་ཤེས་ནས་རབ་ཏུ་རྣམ་འབྱེད་ཀྱི་སྦྱོར་བ་མི་བྱེད་པ་སྦྱོར་སོགས་དང་། དེ་ནས་གཉིས་ཐབས་མ་ཡིན་པ་ལ་སྦྱར་བས་འབྲས་བུ་བྱང་ཆུབ་མི་ཐོབ་པས་ངེས་་་སོགས་དང་། དེ་ནས་གཉིས་ནི། སྒྲིབ་པའི་རྒྱུ་ལ་གཉེན་པོར་འདུ་ཤེས་ནས་བསྒྲུབས་པས་སྒྲིབ་པ་ཟད་མི་སྲིད་པས་སྒྲིབ་སོགས་དང་། དེ་ནས་གཉིས་ནི།ཆོས་དང་གང་ཟག་ལ་ལོག་པར་བསྒྲུབས་པས་མི་དགེ་བ་འབྱུང་བས་བསོད་སོགས་དང་། དེ་ནས་གཉིས་ནི་ཆོས་ལོག་འཛིན་པ་དང་། འཛིན་དུ་འཇུག་པས་ཁྱད་པར་མི་ཐོབ་པས་འབྲས་སོགས་དང་། དེ་ནས་གཉིས་ནི། མི་རིགས་པར་སྨྲ་བ་རྒྱལ་མི་སྲིད་ཅིང་རང་ཉིད་ཚར་གཅད་འོས་པས་ཆད་སོགས་དང་།དེ་ནས་གཅིག་ནི། སངས་རྒྱས་ཀུན་ལ་བཀུར་སྟེ་མི་བྱེད་པར་མ་ཟད། མི་གསུང་བ་ལ་གསུང་བར་སྒྲོ་འདོགས་པས་སྐུར་སོགས་དང་།དེ་ནས་གཅིག་ནི།ལོག་པ་ལ་ཞེན་ནས་འབེལ་གཏམ་བྱས་ཀྱང་དོན་མེད་པས་བསྙད་པ་སྟེ།627

གཏམ་བྱ་བ་མིན་པ་དང་།ཐ་མ་ནི།དེ་ལས་ལྟ་བ་ཐམས་ཅད་རྒྱས་པར་འགྱུར་ཞིང་ལྟ་བ་དྲུག་ཅུ་རྩ་གཉིས་པས་ཀྱང་ཁ་ན་མ་ཐོ་བ་ཆེ་བས་ལྟ་སོགས་སོ། །གསུམ་པ་ནི། ཉེར་བདུན་པོ་ཐམས་ཅད་ཡང་དག་མིན་པ་ལ་དེར་ཤེས་ནས་མངོན་པའི་ང་རྒྱལ་གྱིས་བསླངས་པའི་ཕྱིར་མངོན་སོགས་ཏེ། མདོ་དེར། འདི་དག་ནི་བཅུ་བདུན་ཡིན་ཡང་བཅུར་འགྱུར་རོ། །བཅུ་ཡིན་ཡང་བཅུ་བདུན་དུ་འགྱུར་རོ། །ཉི་ཤུ་རྩ་བདུན་ཡིན་ཡང་གཅིག་ཏུ་འགྱུར་རོ། །གཅིག་ཡིན་ཡང་ཉི་ཤུ་རྩ་བདུན་དུ་འགྱུར་རོ། །ཞེས་སོ། །ལྔ་པ་ལ། ངོ་བོ་ཉིད་མེད་པའི་དོན་ཕྱིར་རོ། །དགོངས་པ་དང་། ལྡེམ་དགོངས་ཀྱི་དབྱེ་བ་བཞིའི་དང་པོ་ནི། ངོ་བོ་ཉིད་མེད་པར་འཛིན་པ་ལྟ་ངན་ཡིན་ན་ཤིན་སོགས་སོ། །དེ་ལྟར་གསུངས་པའི་དགོངས་བཞི་འདུས་བྱས་ཀྱི་མཚན་ཉིད་གསུམ་དང་སྦྱར་ན། ཡོད་པ་སྐྱེ་བ་མིན་པས་བདག་ཉིད་ཀྱིས་འབྱུང་བའི་ངོ་བོ་ཉིད་མེད་དེ། རྐྱེན་གཞན་ལ་རག་ལས་ནས་སྐྱེ་བའི་ཕྱིར་གཞན་ལས་སྐྱེ་བའི་ངོ་བོ་མེད་པ་མ་ཡིན་ནོ། །འགག་པ་རྣམས་རང་གི་བདག་ཉིད་དུ་མེད་པས་ཡང་དེའི་བདག་ཉིད་དུ་་་་སྐྱེད་མི་ནུས་པའི་ཕྱིར་མ་སྐྱེས་པ་ལ་སོགས་པའི་དོན་ད་ལྟ་གནས་པ་རྣམས་་སྐད་ཅིག་མ་ཡིན་པས་རང་གི་ངོ་བོ་སྐད་ཅིག་གཉིས་པ་ལ་མི་གནས་པས་སོ། །ཡང་། ཆོས་རྣམས་ལ་བྱིས་པས་རྟག་བདེ་གཙང་བདག་གམ། ཀུན་བཏགས་ཀྱི་མཚན་ཉིད་གཞན་སྤྲོས་པའི་བག་ཆགས་ཀྱི་སྒོ་ནས་བཟུང་བ་བཞིན་དུ་་་་་་་་གཟུང་བྱའི་མཚན་ཉིད་དོན་ལ་མེད་པའི་ཕྱིར། ཡང་། ཆོས་ཐམས་ཅད་ནི།མཚན་ཉིད་གསུམ་ཡིན་པས་ཀུན་སོགས་ནི། བརྟགས་པ་ལྟར་རང་གི་མཚན་ཉིད་ཀྱིས་མེད་པས་མཚན་སོགས་དང་། རྐྱེན་ལ་ལྟོས་ནས་སྐྱེའི། རང་མི་སྐྱེ་བས་སྐྱེ་སོགས་དང་། ཡེ་ཤེས་ཀྱི་དམིགས་པ་ཡིན་པས་དོན་དམ་ཡང་ཡིན་ལ་628

དེ་ཀུན་བཏགས་གཞན་དབང་གི་ངོ་བོ་ཉིད་མེད་པས་རབ་ཏུ་ཕྱེ་བ་ཡིན་པའི་ཕྱིར་རོ།།དེ་ལྟར་དགོངས་ནས་གསུངས་ཀྱི།ཅི་ཡང་མེད་མིན་ནོ།།གཉིས་པ་ནི།ཡང་མདོར།མ་སྐྱེས་སོགས་ནི།ཇི་ལྟར་ཏེ།གང་གིས་ངོ་བོ་ཉིད་མེད་པ།དེ་ལྟར་ཏེ།རྒྱུ་མཚན་དེས་སྐྱེ་བ་ན་རང་གི་བདག་ཉིད་ཀྱིས་མ་སྐྱེས།འགག་པ་རང་གི་བདག་ཉིད་དུ་གནས་པར་མ་སྐྱེས། ད་ལྟ་བ་རང་གི་ངོ་བོ་མི་འཇིག་པར་མ་སྐྱེས་པས་མ་སྐྱེས་ཀྱི། གཏན་མ་སྐྱེས་པ་མིན་ནོ། །མ་འགགས་པ་ནི། འགག་རྒྱུ་མ་གྲུབ་པས་སོ། །སྐྱེ་ཞིང་འགག་པ་དེ་དང་པོ་ནས་མ་ཞི་བ་ཡིན་པ་ལ་དེ་མེད་པའི་རྒྱུ་མཚན་དེ་ལྟར་ཏེ།དེ་གཟོད་མ་སྟེ།དང་པོ་ནས་ཞིའོ།།མ་ཞི་བ་མྱ་ངན་ཡིན་ཏེ། དེ་ལས་འདས་པ་དང་པོ་ནས་གནས་པ་དེ་ལྟར་ཏེ། དེས་རང་སོགས་སོ།།གསུམ་པ་ནི།དགོས་པ་ཚོལ་བ་གང་དག་སོགས་ཏེ།ང་ཉིད་དེའི་ཚེ་སངས་རྒྱས་རྣམ་གཟིགས་སུ་གྱུར་ཏོ། །ཞེས་སོགས་ཆོས་སྐུ་མཉམ་སོགས་སོ། །སངས་རྒྱས་འདི་ངན་ནོ། །ཞེས་བརྙས་པའི་གཉེན་པོའོ། །ཉན་ཐོས་རྒྱུ་འབྲས་བྱེད་པ་གསུམ་མཉམ་པར་འདོད་དེ།སངས་རྒྱས་ཐམས་ཅད་ཚོགས་དང་ནི།།ཆོས་སྐུ་འགྲོ་བའི་དོན་སྤྱོད་པས། །མཉམ་པ་ཉིད་དེ་སྐུ་ཚེ་དང་།།རིགས་དང་སྐུ་བོང་ཚད་ཀྱིས་མིན། །ཟེར་རོ། །སངས་རྒྱས་རིན་ཆེན་མང་དང་། དྲི་མེད་ཟླ་འོད་ཀྱི་མཚན་བཟུང་ན།ངེས་པར་འཚང་རྒྱ།བདེ་བ་ཅན་དུ་སྐྱེ་བར་སྨོན་ལམ་བཏབ་ན་སྐྱེ་ཞེས་པ་ལྟ་བུ་ས་བོན་ཐེབས་ནས་ཕྱིས་ཚོགས་རྫོགས་པ་ན་འབྱུང་བ་་་་་དུས་སོགས་སོ། །ཆོས་ལ་མི་སྦྱོར་ན་ལེ་ལོའི་གཉེན་པོའོ། །སངས་རྒྱས་གངྒཱའི་ཀླུང་གི་བྱེ་མ་སྙེད་ལ་བསྙེན་བཀུར་བས་ཐེག་པ་ཆེན་པོའི་དོན་ཁོང་དུ་ཆུད་་དོ་ཞེས་ཆོས་ལ་བརྙས་པའི་གཉེན་པོར་གཏོགས་པའི་ཆོས་ལ་དགོངས་པ་་་་་དོན་སོགས་དང་། སྦྱིན་པས་ཆོག་པར་བཟུང་ནས་ཚུལ་ཁྲིམས་ལ་མི་འཇུག་629

པའི་ངོར་སྦྱིན་པ་ལ་སྨད་ནས་ཚུལ་ཁྲིམས་ལ་བསྔགས་པ་སོགས་གང་སོགས་ཏེ། ཅུང་ཟད་ཀྱིས་ཆོག་པར་འཛིན་པའི་གཉེན་པོའོ། །བཞི་པ་ནི། གང་སོགས་ཏེ།འདི་གཉིས་ཀྱི་ཁྱད་པར་སྟོན་པ་ཉིད་ཀྱིས་ཡིད་ལ་བཞག་པ་ཙམ་ཡིན་གྱི།ཕ་རོལ་ལ་ལྟོས་པར་ཁས་མི་ལེན་པ་དགོངས་པས། དེ་ཉིད་ཕ་རོལ་གཟུད་པ་ལ་ལྟོས་པ་ལྡེམ་དགོངས་སུ་ནོར་གྱི་རྩ་ལག་དང་ངོ་བོ་ཉིད་མེད་པ་གསུང་ངོ་། །ཉན་ཐོས་བསྟན་པ་ལ་གཞུག་པའི་དོན་དུ་རྫུས་ཏེ་བྱུང་བའི་སེམས་ཅན་ཡོད་དོ། །ཞེས་དང་། ཆད་པས་འཇིགས་པའི་སྐྱེ་བོ་ཐེག་ཆེན་ལ་གཞུག་པའི་ཕྱིར་གཟུགས་ཡོད་དོ། །ཞེས་སོགས་གང་ཟག་དང་ཆོས་ཀུན་རྫོབ་ཏུ་བསྟན་པ་གཞུག་སོགས་དང་། ཀུན་བཏགས་སོགས་ངོ་བོ་ཉིད་གསུམ་ལ་དགོངས་ནས་ངོ་བོ་ཉིད་མེད་པ་མ་སྐྱེས་པ་ཞེས་སོགས་བསྟན་པ་མཚན་སོགས་དང་།སངས་རྒྱས་ཆོས་ལ་བརྙས་པ་དང་། །ལེ་ལོ་ཅུང་ཟད་ཆོག་འཛིན་དང་། །ང་རྒྱལ་འདོད་ཆགས་སྤྱོད་པ་དང་།།འགྱོད་དང་མ་ངེས་ལྡོག་པ་ནི།།སེམས་ཅན་རྣམས་ཀྱི་སྒྲིབ་པ་སྟེ། །དེ་ཡི་གཉེན་པོར་ཐེག་མཆོག་གསུངས། །ཞེས་པའི་བཞི་བཤད་ཚར་ལ། ང་རྒྱལ་སྤྱོད་པའི་གཉེན་པོར་སངས་རྒྱས་ལ་ལའི་ཕུན་ཚོགས་བསྔགས་ཤིང་འདོད་ཆགས་སྤྱོད་པའི་གཉེན་པོར་སངས་རྒྱས་ཀྱི་ཞིང་གི་་་་་་འབྱོར་བ་བསྔགས་པ་དང་། འགྱོད་པའི་གཉེན་པོར་སངས་རྒྱས་དང་བྱང་སེམས་ལ་གནོད་པ་བྱེད་པ་དེ་དག་ཐམས་ཅད་མཐོ་རིས་སུ་འགྲོ་ཞེས་པ་དང་།བྱང་སེམས་རིགས་མ་ངེས་པ་ཐེག་དམན་དུ་ལྡོག་པའི་གཉེན་པོར་ཉན་ཐོས་སངས་རྒྱས་སུ་ལུང་བསྟན་པ་དང་། ཐེག་པ་གཅིག་ཏུ་བཤད་པ་ལྟ་བུ་སྟེ།གཞན་ཡང་། སྤྱོད་པ་བརྒྱད་ཁྲི་བཞི་སྟོང་གི་གཉེན་པོར་བསྟན་པ་རྣམས་གཉེན་སོགས་དང་། སྒྲས་གཞན་དུ་བརྗོད་ལ་དོན་གཞན་དུ་སྟོན་པའི་བརྗོད་630

པ་ཟབ་པ་འོག་ཏུ་འཆད་འགྱུར་ལྟ་བུ་བསྒྱུར་སོགས་ཏེ། ཉོན་མོངས་དང་ནི་ངོ་བོ་ཉིད། །དེ་བཞིན་ཉེས་པ་གདུལ་བ་དང་། །བརྗོད་པ་ཟབ་པ་ཉིད་ལ་ནི། །ལྡེམ་པོར་དགོངས་པ་འདི་རྣམ་བཞི།།ཞེས་སོ།།དྲུག་པ་ནི།དེ་བཞིན་ཉིད་དང་མཐུན་པའི་ཆོས་ཐོས་ནས་ཚུལ་བཞིན་ཡིད་ལ་བྱེད་པ་ནི། ཏིང་ངེ་འཛིན་ཐོབ་པ་ཡིན་ནོ། །ཞེས་པའི་ཏིང་ངེ་འཛིན་ལ་མཁས་པར་ཏེ་རྟགས་གང་གིས་ཁོང་དུ་ཆུད་པར་བྱ་ཞེ་ན། སྐད་ཅིག་རེ་རེ་ལ་ཤིན་ཏུ་སྦྱངས་ཏེ་ཁྱད་པར་དུ་གྱུར་པས་ལུས་ལ་ཁྱབ་སྟེ། གནས་ངན་ལེན་སྒྲིབ་གཉིས་ཀྱི་ས་བོན་གནས་ཀུན་གཞིའམ་ཚོགས་འཇིག་ཅིང་སྟོབས་ཆུང་བར་བྱས་པ་དང་། བསྟན་པའི་ཆོས་ཐམས་ཅད་ཆོས་དབྱིངས་སུ་རོ་གཅིག་པར་མོས་ཤིང་མཉམ་པར་འཇོག་པས་ཕུང་སོགས་སྣ་ཚོགས་ཏེ། མདོ་སོགས་ཀྱི་ཆོས་ཀྱི་དགའ་བའམ། ཆོས་དབྱིངས་ཀྱིས་ཚིམ་པའི་དགའ་བ་སྟེ།དེ་གཉིས་ཞི་གནས་ཀྱི་ཕན་ཡོན་ནོ།།ཇི་ལྟར་རབ་ཏུ་ཕྱེ་བའི་ཆོས་རྒྱུན་དུ་མི་བརྗེད་པས་དྲན་པ་ཙམ་གྱི་སྒོ་ནས་མདོ་སོགས་ཀྱི་ཆོས་ལ་ཤེས་རབ་ཀྱི་སྣང་བ་ཕྱོགས་བཅུར་རྣམ་པ་སོགས་ཏེ། གཞུང་ཁ་ཏོན་བྱ་བ་བཞིན་ནོ། །རྣམ་དག་སངས་རྒྱས་དེའི་ཆ་ལ་ཕན་པས་ན། མཐུན་པ་སྟེ།གནས་འགྱུར་བའི་སྔ་ལྟས་མི་རྟོག་པ་སྟེ། རྟོག་པས་འདུས་མ་བྱས་ཤིང་མ་བཏགས་པའི་མཚན་མ་འཁོར་ལོས་བསྒྱུར་བའི་སྟེང་དུ་གདུགས་དཀར་པོ་་་འཛིན་པ་དང་། སངས་རྒྱས་ཚངས་པའི་འཁོར་གྱིས་བསྐོར་བར་མཐོང་བས་དགུ་པ་དང་བཅུ་པ་ལ་འབྱུང་བ་ལྟ་བུ་དེ་གཉིས་ལྷག་མཐོང་གིའོ། །ཆོས་སྐུ་སྒྲིབ་གཉིས་སྤངས་པས་གནས་གྱུར་པའོ། །ས་བཅུ་པར་རྫོགས་པའོ། །སངས་རྒྱས་ཀྱི་སར་སྒྲུབ་པའོ། །རྒྱུ་མཐུན་གྱི་བག་ཆགས་སྐྱེད་པའི་ཚུལ་གྱིས་རྒྱུ་ཡོངས་སུ་འཛིན་ནོ། །དེ་ནི་ཞི་ལྷག་གཉིས་ཀུའི་འོ། །བདུན་པ་ནི། ཆོས་སྐུའི་རྒྱུ་631

མཐུན་དུ་དམན་དང་ཐེག་ཆེན་གྱི་སྡེ་སྣོད་གཉིས་ཀ་འདྲ་བ་ལ་ཅིའི་ཕྱིར་་་་་་སོགས་ཏེ། བདུག་པ་ནི། སྲེག་པའི་སྤོས་སོ། །ཕྱེ་མ་ནི། དྲི་བཟང་པོའི་ཕྱེ་མའོ། །སོགས་པས་མར་མེ་སོགས་གཟུང་ངོ་། །གཏན་དུ་ཕན་པ་དང་།འཕྲལ་དུ་བདེ་བའི་གནས་ཏེ། རྟེན་གཞན་ལ་ཕན་འདོགས་པར་ཞུགས་ཤིང་མྱ་ངན་ལས་འདས་ཀྱང་མི་ཟད་པའི་ཕྱིར་རོ། །ལུང་དང་རྟོགས་པའི་ཆོས་རྣམ་པར་ཏེ།ཁྱད་པར་དུ་གཏན་ལ་ཕབ་ནས་ངེས་པ་སྟེ།ཀུན་བཏུས་གསུམ་པའོ།།632

ཀུན་ལས་བཏུས་བཞི་པ། འཐོབ་པ་རྣམ་པར་ངེས་པའི་བཤད་པ།གསུམ་པ་ལ། བྲལ་བའི་ཐོབ་པའི་ཐོབ་བྱ་འཐོབ་བྱེད་རྣམ་པར་ངེས་པ་ལ། བསྟན་བཤད་གཉིས་ཀྱི་དང་པོ་ནི། གང་ཞིང་ཟག་པས་གང་ཟག་སྟེ། དེའི་མཚན་ཉིད།གང་གིས་སྐྱེས་བུའི་ཐ་སྙད་དུ་བྱ་བའི་ཆོས་བཏགས་ཡོད་དེ།གང་ཟག་རྫས་སུ་མེད་ཀྱང་དགོས་པ་བཞིས་བཏགས་ནས་བསྟན་ཏེ། གཟུགས་སོགས་ཆོས་ཀྱི་མཚན་ཉིད་དང་། མིང་མང་པོ་གཅིག་ཏུ་བསྡུས་ནས་སེམས་ཅན་ཞེས་བཏགས་ཏེ། སོང་ཞེས་སོགས་ཐ་སྙད་ཚེགས་མེད་དུ་བྱས་པས་སླ་བའི་དོན་དང་། ལོ་ཀ་ན་ཆོས་ཙམ་གྱི་ཐ་སྙད་མ་གྲགས་ཀྱི། སེམས་ཅན་གྱི་ཐ་སྙད་གྲགས་པས་འཕགས་པས་ཀྱང་དེ་དང་མཐུན་པར་བྱ་བ་དང་། རྟེན་འབྲེལ་གྱི་ཆོས་ཉིད་ལ་མི་མཁས་པས་ཐོག་མར་སེམས་ཅན་མེད་པ་ཐོས་ན་་་སྐྲག་པར་འགྱུར་བས་དེ་སྤང་བའི་ཕྱིར་དང་། བདག་གཞན་སྐྱོན་ཡོན་དེང་ལྡན་པར་བརྗོད་པའི་ཕྱིར་ཏེ། དེར་མ་བཏགས་པར་ཀུན་བྱང་གི་མཚན་ཉིད་ཙམ་བསྟན་ན། ཆེ་གེ་ལ་ཉོན་མོངས་འདི་སྤངས་སོ། །ཡོན་ཏན་འདི་སྐྱེས་སོ། །ཞེས་ཤེས་མི་ནུས་པས་སོ། །གདགས་གཞི་ཆོས་ཀྱི་རྒྱུན་ལ་བཏགས་ཏེ། རྒྱུན་ལ་གང་ཟག་ཅེས་བྱ་སྟེ། །མཚན་ཉིད་འཛིན་པ་ཆོས་ཞེས་བྱ། །འདི་ན་གང་ཡང་འཁོར་བ་མེད། །སུ་ཡང་མྱ་ངན་འདས་པ་མེད། །ཅེས་སོ། །དེའང་འདོད་གཟུགས་སུ་ཕུང་པོ་ལྔ་དང་། གཟུགས་མེད་དུ་བཞི་དང་། སངས་རྒྱས་སོགས་ལ་ཟག་མེད་ཀྱི་ཡེ་ཤེས་ཀྱི་རྒྱུན་ལ་གདགས་སོ།།ཁ་ཡར་བ་དང་ཚོགས་པ་ཞེས།།633

བཏགས་ན་ཕུང་པོ་ལྔ་ཡི་རྒྱུན། །གང་ཟག་མ་ཡིན་དེ་ཡི་ཕྱིར། །ས་བོན་ཀུན་གྱི་རྣམ་ཤེས་ཀྱི། །རྒྱུན་ནི་གང་ཟག་ཡིན་པར་འདོད། །ཅེས་ཟེར་བ་ལྟར་ན། ཀུན་གཞི་གནས་གྱུར་ལའང་ཀུན་གཞིར་འདོད་དགོས་ཏེ། མི་འདོད་ན། སངས་རྒྱས་གང་ཟག་མ་ཡིན་པར་འགྱུར་རོ། །གནོད་བྱེད་དཔྱད་ན་གང་ཟག་མི་རྙེད་པའི་ཕྱིར་ཏེ། སྲིད་པའི་ཡན་ལག་བཅུ་གཉིས་དང་། །ཕུང་པོ་རྣམས་དང་སྐྱེ་མཆེད་ཁམས། །དེ་དག་ཐམས་ཅད་རྣམ་བརྟགས་ན། །གང་ཟག་དམིགས་པར་མི་འགྱུར་རོ། །ཞེས་སོ། །མངོན་དུ་ཕྱོགས་པས་ཡང་དག་པར་རྟོགས་པས་མངོན་རྟོགས་སོ། །གཉིས་པ་ལ། གང་གིས་འཐོབ་པར་བྱེད་པ་པོ་གང་ཟག་དང་།གང་ཐོབ་པར་བྱ་བ་དང་།དེ་དག་ལས་འཕྲོས་པའི་ཆོས་དང་གསུམ་གྱི་དང་པོ་ལ།སྡེ་ཚན་གྱི་དབྱེ་བ་མདོར་བསྟ་ན།མིང་གི་དབྱེ་བ་རྒྱས་པར་བཤད།མིང་ཅན་སོ་སོའི་ངོ་བོ་ཤིན་ཏུ་རྒྱས་བཤད་གསུམ་གྱི་དང་པོ་ནི། སྤང་བྱ་ཉོན་མོངས་ཤས་ཆེ་ཆུང་གི་སྤྱོད་པས་དང་། འདིས་ངེས་པར་འབྱུང་བྱེད་ཐེག་གསུམ་གྱིས་དང་། འདིས་ཉེ་བར་རྟེན་བྱེད་ཚོགས་ཀྱིས་དང་། དད་པ་དང་ཤེས་རབ་ཀྱི་དད་པ་མངོན་རྟོགས་ལ་སྦྱོར་བས་དང་། ཐོབ་བྱའི་འབྲས་བུ་དང་། རྟེན་པ་ཁམས་དང་། བྱང་སེམས་ཀྱི་སྤྱོད་པས་སོ། །གཉིས་པ་ནི། སྤྱོད་སོགས་སོ། །གསུམ་པ་ལ། སྔར་བཞིན་སྡེ་ཚན་བདུན་རྒྱུན་ཞུགས་ཀྱི་དམིགས་བསལ་དང་བརྒྱད་ལས། དང་པོ་ནི། སྔོན་འདོད་ཆགས་བསྟེན་ཅིང་གོམས་པས་ཆགས་པའི་དངོས་པོ་ངན་པ་ལ་ཡང་འདོད་ཆགས་ཤས་ཆེར་འབྱུང་་་་་བས་ཆེ་ཞིང་བྱུང་ནས་རྒྱུན་རིང་དུ་རྗེས་སུ་འབྲེལ་བ་ནི། ཤས་ཆེར་སྤྱོད་པས་ན། འདོད་ཆགས་སྤྱོད་པའོ། །གཞན་ལ་འདོན་པ་ཁ་སྤོ་བར་སྟོན་པ་རྣམ་རྟོག་ཅེས་སོགས་ཏེ། རང་གི་དམིགས་བྱའི་དངོས་པོ་དང་སྦྱར་ལ་བཤད་དོ། །ཆ་634

མཉམ་པ་ནི། ཉོན་མོངས་དང་གཉེན་པོ་གཉིས་ཀ་ལ་མ་གོམས་པས་ཤས་ཆེ་ཆུང་སྤངས་ཏེ་ཡུལ་གྱི་རྐྱེན་དང་འཚམ་པར་ཉོན་མོངས་སྐྱེ་བའོ།།ཆུང་བ་ནི།སྔོན་གཉེན་པོ་གོམས་པའི་དབང་གིས་ཡུལ་ཤས་ཆེན་པོ་ལ་ཉོན་མོངས་ཆུང་ངུ་འབྱུང་ཞིང་འབྲིང་དང་ཆུང་ངུ་ལ་གཏན་མི་འབྱུང་བས་སྲབ་པའོ།།གཉིས་པ་ལ།ཉན་རང་ཐེག་ཆེན་གསུམ་གྱི་དང་པོ་ནི།སྲིད་པ་ཐ་མ་པའི་ཚེའང་སློབ་དཔོན་ལས་ཆོས་ཉན་པར་བྱེད། གཞན་ལ་ཐོས་པ་དང་བཅས་པར་སྒྲར་བརྗོད་པས་ཆོས་སྒྲོག་པར་བྱེད་པས་ཉན་ཐོས། དེ་འདིས་འགྲོ་བས་ཐེག་པ།ཐེག་པ་དེ་འདི་ལ་ཡོད་པའམ། འདིའི་ཡིན་པས་ཐེག་པ་པ་སྟེ། འདི་ལ་ཁྱད་པར་བདུན་ལས། རིགས་ནི། ཉན་ཐོས་ཀྱི་ཆོས་ཉིད་དེ། རིགས་ངེས་པ་ངོ་བོ་ཉིད་ཀྱིས་ཉན་ཐོས་ཀྱི་མྱ་ངན་ལས་འདའ་བར་ངེས་ཀྱི། བྱང་ཆུབ་ཆེན་པོར་མི་འགྱུར་བར་ངེས་པའོ། །མ་ངེས་པ་ནི། སྤྱིར་འདའ་བར་ངེས་ཀྱང་རྐྱེན་གྱིས་བྱང་ཆུབ་གསུམ་གང་དུ་འགྱུར་མ་ངེས་པ་སྟེ། ཉན་ཐོས་མ་ངེས་རྣམ་གཉིས་ཏེ།།ཐེག་དོན་མཐོང་དང་མ་མཐོང་བ།།ཞེས་སོགས་ལྟར་རིགས་མ་ངེས་པ་སོ་སྐྱེ་དང་། འཕགས་པ་ཆགས་བཅས་རྒྱུན་ཞུགས་ཕྱིར་འོང་དང་། ཆགས་བྲལ་ཕྱིར་མི་འོང་སྟེ། འདི་སྤྲུལ་པ་དང་། ཆགས་བཅས་སྨོན་ལམ་གྱིས་སྐྱེ་བ་ལེན་ཅིང་དེ་གཉིས་འཕགས་པའི་ལམ་ཐོབ་པ། སྲིད་པའི་སྐྱེ་བར་བསྒྱུར་བའི་ཕྱིར་བསམ་གྱིས་མི་ཁྱབ་པར་བསྒྱུར་བའི་སྐྱེ་བ་ཡིན་ལ། དེ་ཐེག་ཆེན་དུ་ཞུགས་ན་ཐེག་ཆེན་ལས་དང་པོ་པ་གཞན་པས་བསྐལ་པ་མང་པོས་འཚང་རྒྱ་བ་བུལ་ཏེ།འཁོར་བ་ལས་ཡིད་འབྱུང་ཞིང་མྱང་འདས་ལ་དགའ་བའི་ཕྱིར། ཁ་ཅིགབསྐལ་པ་གྲངས་མེད་གཅིག་གིས་བུལ་ཟེར་རོ། །བསྡུ་བར། དགྲ་བཅོམ་ཐེག་ཆེན་དུ་ཞུགས་ན་ཆེའི་འདུ་བྱེད་བསྲིངས་ཏེ་སྤྲུལ་པའི་ལུས་མྱ་ངན་ལས་་་་་་་635

འདའ་ཞིང་དང་པོའི་ལུས་བྱིན་གྱིས་བརླབས་ཏེ་ཚོགས་རྫོགས་པར་བྱེད་པར་བཤད་དོ། །དབུ་མ་པས། དེ་དག་ལྷག་མེད་དུ་འདས་པར་འདོད་ཀྱང་ཟག་མེད་དུ་མཉམ་པར་བཞག་པའི་ངང་ནས་དག་པའི་ཞིང་དུ་པདྨའི་སྦུབས་སུ་སྐྱེས་པ་ལ་སངས་རྒྱས་ཀྱིས་བསྐུལ་ནས་ཐེག་ཆེན་དུ་འཇུག་པས་མཐར་ཉན་རང་དུ་རིགས་ངེས་པ་མི་སྲིད་ཅེས་འདོད་དེ། འདིར་སྐབས་མ་ཡིན་ནོ། །ཁ་ཅིག དགྲ་བཅོམ་ས་བརྒྱད་པར་གཅིག་ཅར་འཇུག་ཅེས་འདོད་དེ།མི་འཐད་དོ། །རང་བཞིན་ཏེ། ངོ་བོ་ཉིད་ཀྱིས་དད་སོགས་ཀྱི་དང་པོ་ལྔ་རྟུལ་བ་སྟེ།དེའང་རང་རྒྱལ་དང་། བྱང་སེམས་ལ་ལྟོས་ནས་ཡིན་གྱི། འདི་ཉིད་ལ་དབང་རྣོན་མེད་པ་མིན་ནོ། །སེམས་བསྐྱེད་ནི། བདག་ཉིད་ཙམ་འཁོར་བ་ལས་ཐར་ཕྱིར་སྨོན་ལམ་བཏབ་ཅིང་སེམས་བསྐྱེད་པ་དང་། བསམ་པ་དུཿཁ་ལས་ཡིད་འབྱུང་བ་དང་།ཀུན་འབྱུང་ལས་འདོད་སོགས་དང་།འགོག་པ་མངོན་དུ་བྱེད་པའི་རྣམ་པར་སོགས་ཏེ། དེ་ལྟར་དད་མོས་ཀྱི་བསམ་པ་ཅན་ནོ། །དམིགས་པ་ཉན་ཐོས་ཀྱི་སྡེ་སྣོད་གསུམ་ལ་དམིགས་ནས་སྒྲུབ་པ་ཆོས་མྱང་འདས་ཀྱི་རྗེས་སུ་མཐུན་པའི་ཆོས་ལམ་ཐོས་བསམ་སྒོམ་གསུམ་གྱིས་སྒྲུབ་ཅིང་འབྲས་བུ་དུཿཁ་མཐར་ཕྱིན་པ་སྟེ། ཟད་ནས་དེ་ཕན་ཆད་དུཿཁ་མེད་པའི་མྱང་འདས་ཐོབ་པའོ། །གཉིས་པ་ནི། ལུང་མེད་པར་བདག་ཉིད་གཅིག་པུའི་ཕྱིར་སངས་རྒྱས་པས་རང་སངས་རྒྱས་ཏེ། དེའི་ཆོས་ཉིད་ངོ་བོ་ཉིད་ཀྱི་རིགས་ངེས་པའམ་མ་ངེས་པས་ཕྱིས་སངས་རྒྱས་སུ་འགྱུར་བ་སྟེ། ཉན་ཐོས་སུ་གྱུར་ནས་རང་སངས་རྒྱས་སུ་འགྱུར་རོ། །ཕྱིས་ནི། སངས་རྒྱས་སུ་ཡང་འགྱུར་རོ། །ཞེས་སོ། །རང་བཞིན་གྱིས་ཉན་ཐོས་པས་རྣོ། བྱང་སེམས་པས་རྟུལ་བས་དབང་པོ་འབྲིང་དང་། སྨོན་ལམ་དང་བསམ་པ་འདྲ། ཁྱད་པར་སྨོན་ལམ་ལ་མི་ལྟོས་པར་636

བདག་འབའ་ཞིག་མངོན་པར་སོགས་དང་། དམིགས་པ་འདི་ལ་སྡེ་སྣོད་གུད་པ་མེད་པས་ཉན་ཐོས་ཀྱི་སྡེ་སྣོད་ལ་དམིགས་སོ། །སྒྲུབ་པ་ཐུན་མོང་བ་འདྲ་ཞིང་། ཐུན་མོང་མ་ཡིན་པ་ལ་བསེ་རུ་ལྟ་བུ་དང་། ཚོགས་དང་སྤྱོད་པ་གཉིས་ཀྱི་དང་པོ་ནི། གང་ཟག་རང་བཞིན་གྱིས་སེམས་ཉོན་མོངས་ཆུང་བས་འདུ་འཛི་ལ་མི་འཇུག་གི་གཅིག་པུ་ལ་དགའ་བ། སྙིང་རྗེ་ཆུང་བས་ཆོས་སྟོན་པ་དང་། སེམས་ཅན་གྱི་དོན་ལ་མི་འཇུག ང་རྒྱལ་ཆེ་བས་སློབ་དཔོན་མེད་ཅིང་འགྲན་ཟླ་མེད་པར་བྱང་ཆུབ་འདོད་པ་དབང་པོ་འབྲིང་ཞིག་གིས། བསེ་རུ་བསྐལ་པ་བརྒྱ་ཡི་རྒྱུས། །ཞེས་པ་ལྟར་བསྐལ་པ་བརྒྱར་ཚོགས་གསོག་ཅིང་རྒྱུད་སྨིན་པར་བྱས་ནས་རང་བྱང་ཆུབ་པར་བྱ་བའི་ཕྱིར་བདེན་པ་དང་བཅས་་་་པའི་མཁས་པ་དྲུག་ལ་མཁས་པར་བྱེད་ལ། ངེས་འབྱེད་ཆ་མཐུན་སྔོན་མ་སྐྱེས་པ་དེས་སངས་རྒྱས་མེད་པའི་ཞིང་སྟོང་དུ་སྐྱེས་ཏེ་སློབ་དཔོན་ལ་མ་་ལྟོས་པར་བདག་ཉིད་ཀྱིས་བསམ་གཏན་བཞི་པའི་སེམས་ལ་བརྟེན་ནས་སྟན་གཅིག་ལ་ངེས་འབྱེད་ཆ་མཐུན་ཡན་ཆད་ལམ་ཀུན་མངོན་དུ་བྱས་ཏེ་བསེ་རུ་ལྟར་གྱུར་ཏེ་གཅིག་པུར་གནས་པའོ། །སྟོན་དང་བསེ་རུ་བྱང་ཆུབ་པ། །བསམ་གཏན་མཐར་བརྟེན་གཅིག་ལ་ཀུན། །ཞེས་སོ། །གཉིས་པ་ལ། ཚོགས་འདི་ཙམ་གསོག་གི་ངེས་པ་མ་གསུངས་ཤིང་ཉན་ཐོས་དེར་འགྱུར་བ་ཡོད་པས་མཐའ་གཅིག་ཏུ་མ་ངེས་ལ།ཚོགས་ཅི་རིགས་སུ་བསགས་ནས་མཁས་པའི་དངོས་པོ་དྲུག་ལ་མཁས་པར་བྱས་ཏེ། ངེས་འབྱེད་ཆ་མཐུན་བཟོད་པ་ཡན་ཆད་སྔོན་ལ་སྐྱེད།འབྲས་བུ་མ་ཐོབ་པ་དེ་ཤི་འཕོས་ནས་ཞིང་སྟོང་དུ་སྐྱེས་ཏེ་སློབ་དཔོན་མེད་་པར་ལམ་ལྷག་མ་བསྒོམས་ནས་རང་གཅིག་པུ་སྡིག་པའི་ཆོས་ལས་རྒྱལ་བར་འགྱུར་ཏེ། སྔོན་དཀའ་ཐུབ་ཅན་ལྔ་བརྒྱ་དཀའ་ཐུབ་དྲག་པོས་གདུང་བར་637

བྱེད་པ་ན། རང་སངས་རྒྱས་དང་འགྲོགས་འགྲོགས་པའི་སྤྲེའུ་ཞིག་གིས། དེའི་སྤྱོད་ལམ་བསྟན་པས་རང་བྱང་ཆུབ་ཐོབ་བོ། །ཞེས་གྲགས་སོ། །འཕགས་པ་དཀའ་ཐུབ་དྲག་པོས་མི་གདུང་བསེ་རུ་ལྟ་བུ་རེ་རེ་ལས་མེད་པས་སྔོན་འབྲས་བུ་མ་ཐོབ་པའི་ཚོགས་སྤྱོད་དུ་གྲུབ་བོ། །ཡང་། ཚོགས་བསགས་ཤིང་དགེ་སྦྱོང་གི་འབྲས་བུ་ཐོབ་ནས་དགྲ་བཅོམ་མ་ཐོབ་པ་ཞིག་གིས་མཁས་པ་དྲུག་ལ་་་་་་མཁས་པར་བྱས་ནས་ཞིང་སྟོང་དུ་སྐྱེས་ནས་ལམ་མངོན་དུ་བྱས་ཏེ། རང་རྒྱལ་བ་ཚོགས་དང་སྤྱོད་པའམ། ཚོགས་ཤིང་སྤྱོད་པར་གྱུར་ཏེ། བོད་རྣམས། དེ་གཉིས་དབང་པོ་འབྲིང་རྟུལ་དང་། ཚོགས་སྤྱོད་ཆེ་ཆུང་ཞེས་འདོགས་སོ། །དེ་རྣམས་ཀྱི་དང་པོ་ནི། གཅིག་པུར་གནས་ཤིང་རྟེན་འབྲེལ་དང་རྣམ་ཐར་སྒོ་གསུམ་ཡིད་ལ་བྱེད།ཕྱི་མ་གཉིས་ནི།ཚོགས་དང་ལྷན་ཅིག་གནས་སོ།།རྒྱུ་བ་ན་ལུས་དང་དབང་པོ་ཤིན་ཏུ་བསྲུངས་ཤིང་བསྡམས་ལ་དྲན་པ་ལ་གནས་པས་བསོད་སྙོམས་ལ་འཇུག་ཅིང་ཕ་རོལ་ལ་ལུས་ཀྱིས་སྙིང་བརྩེ་བར་བྱེད་པས་་་་ཆོས་སྟོན་གྱི། ངག་གིས་མི་སྟོན། ཞེ་འགྲས་པ་རྫུ་འཕྲུལ་བསྟན་ནས་ལྡོག་པར་བྱེད་དོ།།བྱང་སར།ཉན་རང་ལམ་མཚུངས་པར་བཤད་ལ།མདོར།རང་སངས་རྒྱས་རྣམས་ཀྱིས་ཆོས་ཀྱི་དབྱིངས་མཐའ་དང་དབུས་མེད་པར་རྟོགས་སོ། །ཞེས་པས་ཆོས་ཀྱི་བདག་གཟུང་བ་བེམ་པོ་མེད་པར་རྟོགས་པར་དབུ་མ་པས་འདོད་དེ།གཟུང་འཛིན་རྟོག་པ་སྤོང་ཕྱིར་དང་།།ཞེས་སོགས་སོ།།དེ་དག་གིས་ཆོས་བསྟན་པས་དྲོད་ཡན་ཆད་ཀྱི་རྟོགས་པ་བསྐྱེད་མི་སྲིད་པར་བཤད་དོ། །གསུམ་པ་ནི། ཆོས་ཉིད་ངེས་མ་ངེས། ངོ་བོ་ཉིད་ཀྱིས་རིགས་ངེས་མ་ངེས་ཡིན་ལ། མ་ངེས་པ་དེའང་མཐར་ཐུག་ཐེག་དམན་གྱིས་འདའ་མི་སྲིད་པར་བསྡུ་བར་བཤད་དོ། །གནས་སྐབས་ཕྱིར་ལྡོག་མི་ལྡོག་གིས་ངེས་མ་ངེས་ནི། བསྡུ་638

བར་ས་ཐོབ་ནས་མི་ལྡོག་པར་བཤད་ལ། དབུ་མ་པས། དབང་པོ་རྣོན་སྦྱོར་ལམ་ནས། འབྲིང་ན་མཐོང་ལམ་ནས། ཤིན་ཏུ་རྟུལ་ན་ས་བརྒྱད་པ་ནས་ཕྱིར་མི་ལྡོག་པར་འདོད་དེ། སྐད་ཅིག་མ་གསུམ་པ་ལ་ནི་རྗེས་སུ་ཤེས་པ་དང་འབྲེལ་བས་ཉན་ཐོས་ལ་སོགས་པའི་སར་ལྟུང་བ་སྲིད་དེ། ཞེས་པ་དང་། ཡིད་ནི་མཆོག་ཏུ་གཡོ་བས་ལྡོག །དེ་ཕྱིར་དེ་ལ་དབུགས་མ་ཆུང་། །ས་བཞིན་གཡོ་མེད་མ་ཐོབ་པར།།བརྟན་མེད་མི་གཡོའི་ས་རྟོགས་དཀའ།།ཞེས་སོ།།ཉན་རང་ལ་ལྟོས་ནས་རང་བཞིན་སོགས་དང་། སྨོན་འཇུག་གི་སེམས་བསྐྱེད་ཅིང་སྨོན་ལམ་བཏབ་པ་དང་། ཐབས་ཤེས་ཀྱིས་སྲིད་ཞི་ལ་མི་གནས་དང་། དམིགས་པ་བྱང་ཆུབ་སོགས་དང་། སྒྲུབ་པ་ཐུན་མོང་བ་ཆོས་ཀྱི་སོགས་དང་། ཐུན་མོང་མིན་པ་སེམས་ཅན་གཉེན་པོ་སྐྱེར་རུང་དང་སྤང་བྱ་སྤང་རུང་དུ་གྱུར་པ་སྨིན་པ་སྟེ།དེ་བཞིན་རྟེན་འདིར་ཕྱོགས་གཉིས་ཞི་བ་དང་།།ཡོངས་སུ་སྤྱད་པ་སྨིན་པ་ཉིད་དུ་འདོད།།ཅེས་སོ།།སེམས་ཅན་དང་སྣོད་མ་དག་པ་དག་པར་སྒྲུབ་པ་ཞིང་སྦྱོང་བ་སྟེ། དེའང་རང་གི་སེམས་སྦྱངས་པས་དོན་དང་འཛིན་པ་གནས་གྱུར་པས་ཐོབ་སྟེ།དོན་བཅས་འཛིན་པ་གཞན་གྱུར་ན།།ཇི་ལྟར་འདོད་བཞིན་ལོངས་སྤྱོད་དག །བསྟན་ཕྱིར་ཞིང་ནི་དག་པ་ལ། །འབྱོར་པ་དམ་པ་ཐོབ་རང་འགྱུར། །ཞེས་སོ། །སེམས་མ་བསྐྱེད་པ་དང་། བསྐྱེད་མ་ཐག་པ་དང་། མངོན་པའི་ང་རྒྱལ་ཅན་ལ་གསང་སྟེ་དང་། མི་སྐྱེ་བའི་ཆོས་ལ་བཟོད་པ་ཐོབ་པ་མངོན་སུམ་དུ་ལུང་བསྟན་པ་བཞི་གསུངས་ཀྱང་འདིར་ཐ་མ་སྟེ། གང་ཟག་དུས་ཀྱི་བྱེ་བྲག་གིས། །བློ་ལྡན་ལུང་བསྟན་རྣམ་པ་གཉིས། །བྱང་ཆུབ་དང་ནི་ལུང་བསྟན་པ། །གཞན་ཡང་ཆེན་པོར་བརྗོད་པ་ནི། །མི་སྐྱེ་བཟོད་པ་ཐོབ་པ་ཡིས།།ཞེས་གསུངས་པ་ལྟར་ཆེན་པོའོ།།དེའི་གོང་ན་གཙོ་བོ་གཞན་མེད་པས།639

བླ་ན་མེད་པ། ཡང་དག་པ་ཕྱིན་ཅི་མ་ལོག་པ་རྣམ་པ་ཐམས་ཅད་དུ་མངོན་པར་བྱང་ཆུབ་པས་རྫོགས་པའི་བྱང་ཆུབ་མངོན་དུ་ཕྱོགས་པས་རྫོགས་པར་་ཏེ། མ་ལུས་པར་གང་བའམ་ཡང་དག་པར་སངས་རྒྱའོ། །གསུམ་པ་ལ། ཚོགས་ལམ་དང་། སྦྱོར་ལམ་ལ་སྦྱར་བ་དང་། ཉམས་པའི་དམིགས་བསལ་གསུམ་གྱི་དང་པོ་ནི། མ་བསགས་པ་ནི། ཆེན་པོ་མ་བསགས་པ་ཡིན་གྱི། གཏན་མ་བསགས་པ་ནི་མིན་ནོ། །གང་ཟག་གང་བདེན་བཞིའི་དབང་དུ་བྱས་པ་སྟེ།དེའི་སྐབས་ཀྱི་དོན་བསྟན་པའི་ཆོས་ལ་དམིགས་ནས་དེ་ལྟར་ཐོས་བསམ་་་་་གྱིས་ངེས་པའི་མོས་པ་དང་ཡིད་ཆེས་པ་སོགས་ཀྱི་དད་པ་ཆུང་ངུ་སྟེ། དེ་ཡང་མོས་དད་ཀྱིས་ཕྱེ་བའི་ཐར་ཆ་ཆུང་ངུ་སྦྱོར་ལམ་སྐྱེ་བ་ལ་ཚེ་སོགས་སོ།།ཚོགས་སྔར་བས་ཆེ་བས་བསགས།ཕྱི་མ་བས་ཆུང་བས་མ་བསགས་པ་ནི།གང་སོགས་ཏེ། སྦྱོར་ལམ་ཚེ་ཕྱི་མ་ཕན་ཆད་འདི་ཙམ་ལ་སྐྱེ་ཞེས་ངེས་པའོ། །སྔ་མ་གཉིས་པས་ཆེར་བསགས་པ་ནི།སྦྱོར་ལམ་ཚེ་དེ་ཉིད་ལ་སྐྱེ་བའོ།།ཐར་པ་དང་ནི་བྲལ་བའི་ཕྱིར་དེའི་ཆ་ལ་ཕན་པས་ཆ་མཐུན་ནམ། ལས་ཉོན་ཆེར་རགས་པ་ལས་གྲོལ་བ་སྟེ། ཐར་ལམ་སྟེ་སྦྱོར་ལམ། སྦྱོར་ལམ་དེའི་ཕྱོགས་གཅིག་ལ་ཕན་པས་ན། ཐར་པ་ཆ་མཐུན་དུ་བཤད་དོ། །གཉིས་པ་ནི། ཡང་སྦྱོར་ལམ་གྱི་སྐབས་ཀྱི་ཚོགས་གོང་མ་གཉིས་ལ་ལྟོས་ནས་མ་བསགས་པ་ནི། ཆོས་ངེས་སེམས་ཀྱི་བཟོད་པ་ནི། བསྒོམས་བྱུང་གི་ཤེས་རབ་ཀྱིསོ་ཆོས་ཀྱི་རང་བཞིན་སེམས་ཤིང་འབྱེད་པ་སྟེ།འདིར་ཤེས་རབ་གཙོ་ཆེ་ལ་སྔ་མར་དད་པ་གཙོ་ཆེའོ།།ཚེ་རབས་ཀྱི་དུས་ངེས་མ་ངེས་ནི།མཐོང་ལམ་སྐྱེ་བ་ལའོ།།ཆོས་མཆོག་མ་གཏོགས་པ་ནི་རྒྱུན་མེད་པའི་སྐད་ཅིག་མ་ཡིན་པའི་ཕྱིར་སྐད་ཅིག་གཉིས་པར་མཐོང་ལམ་སྐྱེས་པས་ཚེ་རབས་དེ་ཉིད་ཀྱི་དུས་ཅན་ཁོ་ནར་ངེས་མ་ངེས་དཔྱད་མི་དགོས་640

པས་སོ།།ཕར་ཕྱིན་པས་དེ་དང་བཟོད་ཆེན་སྐད་ཅིག་ཏུ་བྱས་པ་ནི།ཉན་ཐོས་རང་དོན་སྒྲུབ་པའི་དབང་དུ་བྱས་ལ།བྱང་སེམས་གཞན་དོན་སྒྲུབ་པ་ལ་རྒྱུན་ཡོད་པས་ཆེ་འབྲིང་གསུམ་དང་། དེ་རེ་རེའང་སྐད་ཅིག་དུ་མར་འདོད་དོ། །གསུམ་པ་ནི།དེ་གཉིས་མི་མཐུན་ཕྱོགས་ཆུང་དུས་མ་བྱས་སམ།འགྱུར་ཆུང་ངུ་དང་།ཆེན་པོས་ཉམས་འགྱུར་འབྲིང་སྟེ།དེ་གཉིས་ལས་ཉམས་ན།ཀུན་འབྱུང་སྟེ།མངོན་གྱུར་ཉམས་ཀྱི། བག་ཆགས་ས་བོན་ལས་མ་ཉམས་ཏེ། མྱང་འདས་ཀྱི་ཆེད་དུ་དགེ་བའི་ས་བོན་སྔར་བསྐྱེད་པ་ཡང་བསྐྱེད་མི་དགོས་སོ། །ཐར་ཆ་ཆུང་ངུ་ལ་དགོངས་ནས། ལོ་ཀ་པ་ཡི་ཡང་དག་ལྟ། །ཆེན་པོ་གང་ལ་ཡོད་གྱུར་པ།།དེ་ནི་ཚེ་རབས་སྟོང་དུ་ཡང་།།ངན་འགྲོར་འགྲོ་བར་མི་འགྱུར་རོ།།ཞེས་སོ།།ཁ་ཅིག རྣམ་པར་ཉམས་ན་སྔོན་མེད་ཐོབ།།ཟེར་རོ།།དེ་དག་ཆེན་པོ་ནི།སྦྱོར་མཐོང་སྐྱེད་པ་ལ་ནུས་པ་མཐུ་བརྟས་པའི་ཕྱིར་མི་མཐུན་ཕྱོགས་ཀྱིས་མི་་་་་་་ཉམས་སོ།།འགྲེལ་པར།ཐར་ཆ་བཞི་སྟེ།དགེ་ཆོས་ལ་འདུན་པ་ནས་བཟུང་སྟེ།ཐར་དོན་དུ་བྱ་བ་ཇི་སྙེད་པ་སྐབས་སུ་གཏོགས་པ་དང་། དེ་དང་ལྡན་པའི་བསྟན་པ་ལ་མོས་པ་མང་བ་མོས་གྱུར་དང་། དགའ་དང་ལྡན་པས་ཐར་པ་ལ་དམིགས་པའི་ཡིད་བྱེད་མང་བ་ལྷག་འདོད་ལས་གྱུར་པ་དང་། ཚེ་དེ་ལ་སྦྱོར་ལམ་སྐྱེད་ནུས་པ་ཐོས་པ་ལས་གྱུར་པའོ། །ངེས་འབྱེད་ཆ་མཐུན་དྲུག་སྟེ།བདེན་པ་ལ་དམིགས་པ་རྣམས་ཀྱི་དགེ་རྩ་དང་པོར་ཆུང་ངུར་འབྱུང་བ་རྗེས་སུ་མཐུན་པ།དེ་འབྲིང་དུ་གྱུར་པ་ཁྱད་པར་བ།ཚེ་དེ་ཉིད་ལ་བདེན་པ་རྟོགས་པ་ཤས་ཆེ་བ་རབ་ཏུ་རྟོགས་པ་པ། དེ་བྱང་སེམས་རང་རྒྱལ་གྱི་ལམ་དུ་བསྒྱུར་བ་ཡོངས་སུ་བསྒྱུར་བ་པ།ཚེ་དེ་ཉིད་ལ་མཐོང་ལམ་སྐྱེ་བ་ཚེ་གཅིག་པ་པ།སྟན་དེ་ཉིད་ལ་མཐོང་ལམ་སྐྱེ་བ་སྟན་གཅིག་པ་པའོ།།བཞི་པ་ནི།གང་ཟག་ཚོགས་641

ལམ་དུ་ཚོགས་བསགས་པ་རང་ལུགས་ཀྱི་དབང་པོ་རྣོ་རྟུལ་གཉིས་སུ་ཕྱེ་བའི་དབང་རྟུལ་ཕ་རོལ་སློབ་དཔོན་གྱིས་བསྟན་པའི་གདམས་པའི་རྗེས་སུ་་་་་་་་་འབྲངས་ནས་བདེན་པ་རྟོགས་པའི་ཕྱིར་སྒོམ་པ་ལ་སྦྱོར་བ་ནི། གང་ཟག་གི་རྗེས་སུ་འབྲངས་པའི་དད་པས་ལམ་སྒྲུབ་པས་སམ། སྔོན་གཞན་གྱི་དྲིང་གིས་གཞན་གྱི་རྗེས་སུ་འབྲང་བས་སམ། དད་པས་ལམ་དེའི་རྗེས་སུ་འབྲངས་པས་དད་པའི་རྗེས་འབྲང་ངོ་། །རང་ལུགས་ཀྱིས་དབང་པོ་ལྔ་རྣོ་ཞིང་མྱུར་བ་གཞན་གྱི་ལུང་ལ་མི་ལྟོས་པར་བདག་ཉིད་ཀྱི་བདེན་པའི་དབང་དུ་བྱ་བའི་་་མདོ་ལ་སོགས་པའི་ཆོས་ཀྱི་དོན་གྱི་རྟོགས་པའི་རྗེས་སུ་འབྲངས་ནས་བདེན་པ་རྟོགས་ཕྱིར་སྦྱོར་བ་ནི། ཆོས་ཀྱི་དོན་གྱི་རྗེས་སུ་འབྲངས་པས་སམ ཆོས་ལ་གཞན་གྱི་དྲིང་མི་འཇོག་པར་ཤེས་རབ་ཀྱི་རྗེས་སུ་འབྲངས་པ་ཆོས་ཀྱི་རྗེས་་་འབྲང་ངོ་། །ལྔ་པ་ལ། དབང་པོས་དང་། སྙོམས་འཇུག་གིས་དང་། སྒྲིབ་པས་དང་། ལམ་འབྲས་ཀྱིས་དང་། སྐྱེ་བས་དང་། ཡོངས་སུ་ཉམས་མི་ཉམས་ཀྱིས་རབ་ཏུ་ཕྱེ་བ་སྟེ། དྲུག་གི་དང་པོ་ནི། དད་པ་ལྷག་པ་ཉིད་ཀྱིས་ལྷག་པར་མོས་པས་ཕྱེ་བས་སམ། དད་པའི་དབང་གིས་མཐོང་སྤང་ལས་གྲོལ་བས་ན། དད་མོས་ཏེ། སྔར་གྱི་དད་པའི་རྗེས་འབྲང་དེས་འབྲས་བུ་ཐོབ་པ་ན་མིང་དེ་སྐད་དོ། །འབྲས་བུ་གང་ན་ཉོན་མོངས་པ་ཞི་བར་བྱེད་པའི་དགེ་སྦྱོང་དེའི་ཚུལ་ཟག་མེད་ལམ་གྱི་འབྲས་བུ་སྟེ། དེ་ལ་འདུས་བྱས་མཐོང་སྒོམ་གྱི་རྣམ་གྲོལ་གྱི་ལམ་རྣམས་དང་། འདུས་མ་བྱས་དེ་དག་གི་སྤངས་པ་སྟེ། མཛོད་ལྟར་ན།བརྒྱད་ཅུ་རྩ་དགུ་ཡིན། འདིའི་མ་ངེས་ཏེ། གཅིག་ཅར་བ་ལ་སྒོམ་ལམ་རྣམ་གྲོལ་དགུ་ལས་མེད་ལ། མཐོང་ལམ་བར་ཆད་མེད་ལམ་བཞི་ལས་མེད་པས་དེ་ལྟར་འབྲས་བུ་མང་ཡང་གྲངས་བཞི་རུ་བསྡུས་པ་ནི།ཞུགས་པའི་ལམ་བཏང་།642

འབྲས་བུའི་ལམ་ཐོབ།སྤངས་པ་སྡོམ་པའི་ཐོབ་པ་གཅིག་རྙེད།ཤེས་པ་བརྒྱད་ཐོབ་ཅིང་།རྣམ་པ་བཅུ་དྲུག་ཐོབ་པས་འབྲས་བུ་རེ་རེ་ཡིན་ལ། བར་པ་གཉིས་ལོ་ཀ་པའི་ལམ་གྱིས་ཐོབ་པ་ལའང་མཐོང་སྤང་སྤངས་པ་དེར་བསྲེས་ནས་་་་འབྲས་བུ་གཅིག་ཏུ་སྡུད་པས་ཟག་མེད་ཁོ་ན་དགེ་སྦྱོང་གི་ཚུལ་ཡིན་ཞིང་། དེ་ཉིད་ཉོན་མོངས་སྤོང་བས་ཚངས་ཚུལ་དང་། དེ་དང་ལྡན་པའི་ཚངས་པས་བསྐོར་བས་ཚངས་པའི་འཁོར་ལོ་དང་། དེ་ཐམས་ཅད་གདུལ་བྱའི་རྒྱུད་ལ་འཇུག་པས་ཆོས་ཀྱི་འཁོར་ལོའོ།།ཁ་ཅིག མཐོང་ལམ་དེ་ཡིན་ཏེ།ཀོའུ་དི་ནྱ་ལ་དེ་སྐྱེས་པས་ན།ཆོས་ཀྱི་འཁོར་ལོ་བསྐོར་ཟེར་བའི་ཕྱིར།མྱུར་དུ་འགྲོ་བ་དང་།འདོར་བ་དང་།འཇུག་པའི་ཕྱིར་དང་།མ་རྒྱལ་བ་ལས་རྒྱལ་བ་དང་། རྒྱལ་བ་རྣལ་དུ་འགོད་པ་དང་། འཕར་བ་དང་། འབབ་པའི་ཕྱིར་འཁོར་ལོ་དང་ཆོས་མཐུན་ནོ།།ཁ་ཅིག ལམ་ཡན་ལག་བརྒྱད་ཀྱི་ཚུལ་ཁྲིམས་གསུམ་ལྟེ་བ།ཏིང་ངེ་འཛིན་མུ་ཁྱུད།གཞན་བཞི་རྩིབས་ཡིན་ཟེར་རོ།།ལན་གསུམ་དང་རྣམ་པ་བཅུ་གཉིས་སུ་བཟླས་པ་ནི། འདི་ནི་དུཿཁའོ། །དེ་ཡོངས་སུ་ཤེས་པར་བྱའོ། །དེ་ཡོངས་སུ་ཤེས་སོགས་ནི། ལན་གསུམ་ཡིན་ལ། རེ་རེ་ལ་མིག་དང་། ཤེས་པ་དང་།རིག་པ་དང་།བློ་སྐྱེས་སོ།།ཞེས་པས་བཅུ་གཉིས་ཡིན་ཡང་།གསུམ་ཚན་དང་བཅུ་གཉིས་ཚན་དུ་ཆོས་མཐུན་པས་དེ་སྐད་བསྟན་ཟེར་རོ། །འོ་ན།མཐོང་ལམ་ཉིད་ལན་གསུམ་དང་བཅུ་གཉིས་སུ་བསྟན་པར་འགྱུར་བས་མི་་འཐད་ཀྱི། ཆོས་ཀྱི་རྣམ་གྲངས་དེ་ཉིད་ཆོས་ཀྱི་འཁོར་ལོ་ཡིན་ལ། བདེན་བཞི་ལན་གསུམ་བཟླས་ཤིང་རེ་རེ་ལ། འདི་ནི་སྡུག་བསྔལ་ལོ་སོགས་བཞི་དང་།ཡོངས་སུ་ཤེས་པར་བྱའོ་སོགས་བཞི་དང་།ཤེས་སོ་སོགས་བཞི་ཡོད་པས་བཅུ་གཉིས་ཡིན་ལ། གཞན་གྱི་རྒྱུད་ལ་གོ་བར་བྱས་པས་བསྐོར་བའོ། །དགེ་སྦྱོང་643

ཚུལ་ནི་དྲི་མེད་ལམ། །འབྲས་བུ་འདུས་བྱས་འདུས་མ་བྱས། །དེ་དག་བརྒྱད་ཅུ་རྩ་དགུ་འོ། །གྲོལ་ལམ་ཟད་པ་རྣམས་དང་བཅས། །འབྲས་བུ་བཞི་རྣམས་གཞག་པ་ནི། །རྒྱུ་ལྔ་དག་ནི་སྲིད་པའི་ཕྱིར། །འབྲས་ལ་སྔོན་ལམ་བཏང་བ་དང་། །གཞན་ཐོབ་པ་དང་ཟད་སྡོམ་དང་། །ཤེས་པ་བརྒྱད་ཚན་ཐོབ་པ་དང་། །རྣམ་པ་བཅུ་དྲུག་ཐོབ་པ་འོ། །ལོ་ཀ་པ་ཡི་ཐོབ་འབྲས་ནི། །བསྲེས་དང་ཟག་མེད་ཐོབ་འཛིན་ཕྱིར། །དེ་ཉིད་ཚངས་ཚུལ་ཚངས་པ་ཡི། །འཁོར་ལོ་ཚངས་པས་བསྐོར་ཕྱིར་རོ། །ཆོས་ཀྱི་འཁོར་ལོ་མཐོང་བའི་ལམ། །མྱུར་བར་འགྲོ་སོགས་རྩིབས་སོགས་ཀྱིས།།ཞེས་སོ།།འབྲས་བུ་འགྲུབ་དུས།རིང་ན། ངེས་པ་མེད་ཅིང་།མྱུར་ན།ཚེ་དང་པོ་ལ་ཐར་ཆ། གཉིས་པ་ལ་སྦྱོར་ལམ།གསུམ་པ་ལ་འཕགས་ལམ་མོ།།མྱུར་བ་སྲིད་པ་གསུམ་གྱིས་མཐར།།ཞེས་སོ།།ཁ་ཅིག ཚེ་གཉིས་པ་ལ་ཡང་འཕགས་ལམ་ཐོབ་ཟེར་རོ། །དད་པའང་ཡོད་ཀྱང་ཤེས་རབ་ལྷག་པས་རབ་ཏུ་ཕྱེ་བས་སམ། མཐོང་བ་སྟེ། ལྟ་བའི་དབང་གིས་འབྲས་བུ་ཐོབ་པས་མཐོང་ཐོབ་ནི། ཆོས་ཀྱི་རྗེས་འབྲང་གི་འབྲས་བུ་ཐོབ་པ་ནའོ། །འདི་གཉིས་མཛོད་དུ་སློབ་པའི་འབྲས་གནས་ལ་སྦྱོར། ཉན་ས་དང་འདིར་དམིགས་བསལ་མ་གསུངས་མོད་ཀྱི། སྔ་མ་དང་མཐུན་པར་མངོན་ནོ། །གཉིས་པ་ནི། སློབ་པ་སྟེ། ཕྱིར་མི་འོང་རྣམ་ཐར་བརྒྱད་ལ་བསམ་གཏན་པ་ནི། མྱང་འདས་དང་འདྲ་བའི་ཆོས་འགོག་པ་ལུས་ཀྱིས་མངོན་སུམ་དུ་བྱེད་པས་ན།ལུས་མངོན་བྱེད་དོ། །གསུམ་པ་ནི། ཟག་མེད་ཀྱི་ཤེས་རབ་ཀྱིས་ཉོན་སྒྲིབ་ལས་རྣམ་པར་གྲོལ་བ་ནི། ཤེས་རབ་ཀྱི་མི་མཐུན་ཕྱོགས་ཉོན་སྒྲིབ་ཀྱི་ཟག་པ་ཟད་ཀྱང་རྣམ་ཐར་བརྒྱད་མ་ཐོབ་པས་སྙོམས་འཇུག་གི་སྒྲིབ་པ་མ་སྤངས་པ་སྟེ།བསམ་གཏན་དངོས་གཞི་ལ་བརྟེན་རུང་མ་བརྟེན་རུང་འགོག་སྙོམས་མ་ཐོབ་644

པའོ། །ཉོན་མོངས་དང་སྙོམས་འཇུག་གི་སྒྲིབ་པ་གཉིས་ཀུའི་སོགས་ནི། ཟག་མེད་ཀྱི་ཤེས་རབ་ཀྱིས་ཉོན་སྒྲིབ་ཀྱི་ཟག་སོགས་དང་།བརྒྱད་ཐོབ་པས་སྙོམས་འཇུག་གི་སྒྲིབ་པ་ལས་གྲོལ་བ་སྟེ། དེའང་རྣམ་ཐར་བརྒྱད་ཀྱི་སྒྲིབ་པ་ལས་གྲོལ་བ་ཙམ་ལ་དེར་བརྗོད་ཀྱི།ཉན་རང་ལ་དེ་ཐམས་ཅད་སྤངས་པ་མེད་དེ།ཉན་ཐོས་དང་རང་སངས་རྒྱས་དག་ལ་ཏིང་ངེ་འཛིན་དང་སྙོམས་པར་་་་་་་་འཇུག་པའི་སྒྲིབ་པ་མ་ལུས་པ་སྤངས་པ་ཡོད་པ་མ་ཡིན་ཏེ། སངས་རྒྱས་ཀྱི་ཏིང་ངེ་འཛིན་དང་སྙོམས་པར་འཇུག་པ་མ་ཐོབ་པའི་ཕྱིར་རོ།།ཞེས་སོ།།བཞི་པ་ལ།འབྲས་བུ་བཞིའི་ཞུགས་གནས་བཞིའི་དང་པོ་ལ།རྒྱུན་ཞུགས་ཀྱི་ཞུགས་གནས། ཞར་ལ་ཆགས་བྲལ་མངོན་སོང་གི་འབྲས་བུ་གཉིས། རྒྱུན་ཞུགས་ལ་ལུང་འགལ་སྤང་བ་གསུམ་གྱི་དང་པོ་ནི། དབང་པོ་རྣོ་རྟུལ་དེ་དག་ཏུ། །དད་དང་ཆོས་ཀྱི་རྗེས་འབྲང་བ། །ཞེས་མཐོང་ལམ་ཉིད་ལ་འཇོག་མོད། འདིར་མི་འདྲ་སྟེ།ངེས་འབྱེད་ཆ་མཐུན་སྟན་གཅིག་པ་ནས་བཟུང་སྟེ་བཅོ་ལྔ་ལ་གནས་པ་འབྲས་བུ་དང་པོ་མ་ཐོབ་བར་གྱི་ནི། རྒྱུན་ཞུགས་ཀྱི་འབྲས་བུ་མངོན་དུ་བྱ་བའི་ཕྱིར་ཞུགས་པའོ། །བཅུ་དྲུག་པ་ལམ་ལ་རྗེས་ཞེས་ལ་གནས་པ་ནི། མྱང་འདས་ཀྱི་རྒྱུན་ལམ་དུ་ཞུགས་ཤིང་སོན་པ་འབྲས་བུ་ཐམས་ཅད་ཐོབ་པའི་་་་དབང་དུ་བྱས་པའི་འབྲས་བུ་དང་པོ་ཐོབ་པས་རྒྱུན་ཞུགས་སོ། །མཐོང་ལམ་ཡང་དག་པ་སྟེ། མྱང་འདས་ཉིད་དུ་ངེས་པར་ཏེ། མཐའ་གཅིག་ཏུ་གྱུར་པ་ལ་ཞུགས་པ་སྟེ། དེར་འགྲོ་བའོ། །དོན་དམ་པའི་ཆོས་བདེན་པ་མངོན་སུམ་དུ་ཤེས་བྱ་དང་ཡེ་ཤེས་ཕྲད་པར་གྱུར་པས་མངོན་རྟོགས་སོ། །དེ་ཐོབ་པའི་རྟགས་ནམ་ཡང་སྲོག་མི་གཅོད་པ་སོགས་སོ། །འོ་ན། མཐོང་ལམ་པ་ཐམས་ཅད་རྒྱུན་ཞུགས་ཡིན་ནམ་ཞེ་ན།འདོད་པ་ལས་འདོད་ཆགས་དང་མ་བྲལ་བ།645

ཕལ་ཆེར་བྲལ་བ། བྲལ་བ་གསུམ་ལས། དང་པོ་འདོད་པའི་སྒོམ་སྤང་གཅིག་ཀྱང་མ་སྤངས་པའམ། གཅིག་ནས་ལྔའི་བར་སྤངས་པ་ནི། མ་བྲལ་བ་ཞེས་བྱ་སྟེ། དེ་ངེས་པ་ལ་ཞུགས་ན་སྐད་ཅིག་བཅོ་ལྔ་ཡན་ཆད་རྒྱུན་ཞུགས་འབྲས་ཞུགས། བཅུ་དྲུག་པ་ལ་དེའི་འབྲས་གནས་སུ་འགྱུར་ཏེ། ཇི་སྐད་དུ། གལ་ཏེ་རྣམ་པ་གཅིག་གམ།གཉིས་སམ།གསུམ་མམ།བཞིའམ།ལྔ་སྤངས་པ་ཞིག་ཡིན་ན་ཡང་ཇི་ལྟར་འཆིང་བ་མཐའ་དག་དང་ལྡན་པ་དེ་ཁོ་ན་བཞིན་དུ་དང་་་་་པོའི་འབྲས་བུ་ལ་ཞུགས་པ་དག་ཅེས་བྱའོ། །ཞེས་དང་། ཉན་སར་ཡང་དེ་བཞིན་གསུངས་སོ།།གཉིས་པ་ནི།འདོད་པའི་སྒོམ་སྤང་དྲུག་གམ།བདུན་ནམ།བརྒྱད་གང་སྤངས་ཀྱང་ཕལ་ཆེར་ལས་ཆགས་བྲལ་ཡིན་ལ། དེ་ངེས་པ་ལ་ཞུགས་ན། རྒྱུན་ཞུགས་ཞུགས་གནས་མ་ཐོབ་པར་བཅོ་ལྔ་མན་ཆད་དུ་ཕྱིར་འོང་འབྲས་ཞུགས། བཅུ་དྲུག་པ་ལ་འབྲས་གནས་སུ་འགྱུར་རོ། །འདོད་པའི་སྒོམ་སྤང་དགུ་ག་སྤངས་པའམ། དེར་མ་ཟད། བསམ་གཏན་དང་པོ་ནས་ཅི་ཡང་མེད་པའི་བར་ལ་ཆགས་པ་དང་བྲལ་བ་ནི། ངེས་པ་ལ་ཞུགས་ན་རྒྱུན་ཞུགས་ཕྱིར་འོང་གཉིས་མ་ཐོབ་པར་ཕྱིར་མི་འོང་ཞུགས་གནས་སུ་འགྱུར་རོ། །འོ་ན་ལྔ་སྤངས་པ་ལ་གནས་པ་དེ་ཕྱིར་འོང་འབྲས་ཞུགས་སུ་མི་འགྱུར་རམ་་ཞེ་ན། འབྲས་བུ་ཐོབ་ན་འབྲས་བུ་ཁྱད་པར་ཅན་གྱི་ལམ་མི་ཐོབ་པར་ངེས་པས་ཇི་སྲིད་འབྲས་བུ་ཁྱད་པར་ཅན་ཐོབ་པར་བྱ་བའི་ཕྱིར་ཉོན་མོངས་པ་་་སྤོང་བའི་སྦྱོར་བ་ལ་མི་བརྩོན་པ་དེ་སྲིད་དུ་ཞུགས་པ་མ་ཡིན་ཞིང་འབྲས་་་་་གནས་ཙམ་པོ་ཡིན་ལ། ནམ་བརྩོན་པ་ན་གོང་མ་ལ་ཞུགས་པ་བཞི་འོག་མའི་འབྲས་གནས་ཁྱད་པར་ཅན་དུ་འགྱུར་རོ།།གཞན་ལ་ཡང་དེས་བསྒྲེའོ།།འབྲས་ཐོབ་འབྲས་བུ་ཁྱད་པར་གྱི།(བཅུ་དྲུག་པ)ལམ་ཐོབ་མེད་པ་དེ་ཡི་ཕྱིར།།འབྲས་646

གནས་ཁྱད་པར་བྱ་བའི་ཕྱིར། །མི་བརྩོན་པ་ནི་ཞུགས་མ་ཡིན། །ཞེས་སོ། །མཐོང་ལམ་དུ་དགྲ་བཅོམ་ཞུགས་གནས་སུ་མི་འགྱུར་ཏེ། མཐོང་ལམ་གྱིས་སྒོམ་སྤང་མི་སྤོང་བའི་ཕྱིར་དང་། སྔར་སོ་སྐྱེའི་དུས་སུ་སྲིད་རྩེ་ལ་ཆགས་བྲལ་མི་སྲིད་དེ། རང་ས་གཉེན་པོར་མི་རུང་ཞིང་། དེ་བས་ཞི་བའི་ལོ་ཀ་པ་མེད་པའོ། །ལོ་ཀ་འདས་ཀྱི་སྲིད་རྩེ་ལ། །ཆགས་བྲལ་གཞན་ལ་རྣམ་པ་གཉིས། །ཞེས་སོ།།གསུམ་པ་ལ།གང་སོགས་ཏེ།ལུང་དུ་ཀུན་སྦྱོར་སོགས་གསུངས་པ་ཅི་ཞེ་ན།ཀུན་སྦྱོར་གསུམ་པོས་རྒྱུན་ཞུགས་ཀྱི་སྤང་བྱའི་གཙོ་བོ་བསྡུ་བའི་ཕྱིར་རོ། །གཙོ་བོར་འཇོག་པའི་རྒྱུ་མཚན་ཅི་སོགས་ནི། གསུམ་པོའི་ཡ་རྒྱལ་འཇིག་ལྟས་གནས་ལ་དགའ་བའི་མི་སོགས་དང་། ཚུལ་ཁྲིམས་བརྟུལ་ཞུགས་མཆོག་འཛིན་གྱིས་ཐར་ལམ་མིན་པ་ལ་ཐར་ལམ་དུ་ཞེན་པས་འཕགས་སོགས་དང་།ཐེ་ཚོམ་གྱིས་ལམ་བཟང་པོ་ལ་སོམ་ཉི་ཟོས་པས་ཡང་སོགས་ཏེ། ལམ་དུ་འགྲོ་མ་འདོད།ལམ་ནོར།ལམ་ལ་ཐེ་ཚོམ་ཟ་བས་ཐར་པར་བགྲོད་པའི་གེགས་བྱེད་པས་སོ། །འགྲོ་མི་འདོད་དང་ལམ་ནོར་དང་།།ལམ་ལ་ཐེ་ཚོམ་དེ་སྙེད་ཅིག །ཐར་པར་བགྲོད་པའི་གེགས་བྱེད་པ། །དེ་ཡི་ཕྱིར་ན་གསུམ་བསྟན་ཏོ།།ཞེས་སོ། །ཡང་། གསུམ་པོའི་དང་པོས་དུཿཁ་ཙམ་ལ་བདག་དང་བདག་གི་ཙམ་མཚན་ཉིད་དུ་སྒྲོ་འདོགས་པས་ཤེས་སོགས། གཉིས་པས་ལྟ་ངན་གྱིས་འདག་པར་ཡིད་ཆེས་པ་ལྟ་སོགས་དང་། གསུམ་པས་དཀོན་མཆོག་གསུམ་ལ་ངེས་པར་མི་བྱེད་པས་གཉེན་སོགས་སོ།།གཉིས་པ་ལན་གཅིག་ཕྱིར་འོང་གི་འབྲས་བུ་མངོན་དུ་བྱ་བའི་ཕྱིར་འཇུག་པ་ནི། འབྲས་བུ་ཐོད་རྒལ་དུ་ཐོབ་པའི་ཆགས་བྲལ་སྔོན་སོང་བཤད་ཟིན་པས་འདི་རྣམས་ཆགས་བྲལ་སྔོན་དུ་མ་་་་་སོང་བའི་རིམ་གྱིས་པ་གཞིར་བྱས་ཏེ་འབྲས་བུ་དང་པོ་ལ་གནས་པ་འཇིག་་་647

རྟེན་པའམ་འདས་པའི་སྒོམ་ལམ་གང་རུང་གིས་འདོད་པའི་ཉོན་མོངས་་་་་་གཅིག་ནས་ལྔའི་བར་གང་རུང་སྤངས་ཤིང་དེའི་གཉེན་པོ་ཐོབ་པའོ། །སྒོམ་ལམ་གཉིས་གང་རུང་གིས་འདོད་པའི་ཉོན་མོངས་དྲུག་སྤངས་པའི་རྣམ་གྲོལ་ཙམ་ཐོབ་སྟེ། རེ་ལྟར་ཐོགས་ན། ལྷར་ལན་གཅིག་སོང་ནས་མིར་ལན་གཅིག་འོང་གི། ཕན་ཆད་མི་སྐྱེ་བ་སྟེ། དེ་སྐྱེ་བའི་རིགས་མི་འདྲ་གཉིས་ཡོད་ཀྱང་རིགས་འདྲ་གཅིག་ལས་མེད་པས་སོ། །གསུམ་པ། ཕྱིར་མི་འོང་གི་འབྲས་བུ་མངོན་སུམ་དུ་བྱ་བའི་ཕྱིར་འཇུག་པ་ནི། འབྲས་བུ་གཉིས་པ་ལ་གནས་པ་སྒོམ་ལམ་གང་རུང་གིས་འདོད་པའི་ཉོན་མོངས་བདུན་བརྒྱད་གང་རུང་་་་་་སྤངས་པའི་ལམ་སོགས་སོ། །སྒོམ་ལམ་གང་རུང་གིས་འདོད་པའི་ཉོན་མོངས་དགུས་ཆུང་ངུའི་ཆུང་ངུ་སྤངས་པའི་རྣམ་གྲོལ་གྱི་ལམ་རྫོགས་ཙམ་ལ་གནས་པའོ། །དེ་ལ་ལུང་འགལ་སྤང་བ་ནི། གང་སོགས་ཏེ། ལུང་དུ་ཐ་མའི་སོགས་འབྱུང་བ་ཅི་ཞེ་ན། ལྔ་པོས་ཕྱིར་མི་འོང་གི་སྤང་བྱའི་གཙོ་བོ་བསྡུས་པས་གཞན་ཡང་མཚོན་པའི་ཕྱིར་རོ། །ལྔ་ནི། སྔར་གྱི་གསུམ་འདོད་པ་ལ་འདུན་པ་གནོད་སེམས་ཡིན་ལ། དང་པོ་གསུམ་གྱིས་ངན་སོང་གསུམ་ལས་མི་འདའ་བས་འགྲོ་སོགས་དང་། ཕྱི་མ་གཉིས་ཀྱིས་འདོད་ཁམས་ལས་མི་འདའ་བས་ཁམས་སོགས་ཏེ།ཐ་མ་ནི།ཐ་ཆད་དོ།།མི་འདའ་བ་ནི།དེའི་རྒྱུའོ།།ཁ་ཅིགཐ་མ་གཉིས་ཀྱིས་འདོད་ཁམས་ལས་མི་འདའ། དང་པོ་གསུམ་གྱིས་འདས་ཀྱང་ཕྱིར་མི་ལྡོག་སྟེ། གཉིས་ཀྱིས་འདོད་ལས་མི་འདའ་ལ། །གསུམ་པོ་ཡིས་ནི་ཕྱིར་ལྡོག་བྱེད། །ཅེས་སོ། །བཞི་པ་ནི། ཕྱིར་མི་འོང་སྟེ། བསམ་གཏན་དང་པོའི་ཉོན་མོངས་གཅིག་སྤངས་པ་ནས་བཟུང་སྟེ་སྲིད་རྩེའི་ཉོན་མོངས་བརྒྱད་སྤངས་པ་དང་། དགུ་པའི་བར་ཆད་མེད་ལམ་རྡོ་རྗེ་ལྟ་བུ་ལ་གནས་པ་ཚུན་ཆད་དགྲ་648

བཅོམ་ལ་ཞུགས་པ་སྟེ། སྲིད་རྩེའི་བར་ཆ་བརྒྱད་ཟད་པ། །དགྲ་བཅོམ་ཉིད་ལ་ཞུགས་པ་ཡིན། །དགུ་པའི་བར་ཆད་མེད་ལམ་ཡང་། །དེ་ནི་རྡོ་རྗེ་ལྟ་བུ་ཡིན། །ཞེས་སོ། །སྲིད་རྩེའི་ཉོན་མོངས་དགུ་སྤངས་པའི་རྣམ་གྲོལ་གྱི་ལམ་ཐོབ་ལ་སྤང་བྱ་དེའི་ཟད་པ་ཐོབ་ཅིང་ཟད་པ་ཤེས་པ་ན་གཞན་དོན་བྱེད་པར་འོས།འདོད་ཆགས་དང་བཅས་པས་མཆོད་པར་འོས་པས་སམ། ཉོན་མོངས་པའི་དགྲ་བཅོམ་པས་དགྲ་བཅོམ་མོ།།དེའི་རྟགས་གནས་ལྔ་ལ་བརྟེན་མི་སྲིད།ཐོག་ལ་སོགས་པས་འཇིག་མི་སྲིད་པའོ། །དེ་ལ་རྩོད་སྤང་ནི། གང་སོགས་ཏེ་ཁམས་གོང་མ་གཉིས་ཀྱི་ཆ་ལ་མཐུན་ཅིང་ཕན་པའི་ཀུན་སྦྱོར་གཟུགས་དང་་་་་་་་་་་གཟུགས་མེད་ལས་སྐྱེས་པའི་འདོད་ཆགས་གཉིས་རྒོད་ང་རྒྱལ་རྨོངས་ཞེས་པ་ལྔ་སྤངས་སོགས་ནི། དེའི་སྤང་བྱའི་གཙོ་བོ་བསྡུ་བ་སྟེ། འདོད་ཆགས་གཉིས་ཀྱིས་འདོད་པ་ནས་གོང་མར་སྐྱེ་བ་ཉེ་སོགས་དང་།རྒོད་པས་སྲིད་པ་དང་།ང་རྒྱལ་གྱིས་ང་རྒྱལ་དང་། མ་རིག་པས་ཐེ་ཚོམ་ཤས་ཆེ་བའི་བསམ་གཏན་པ་ཉིད་དུ་དོར་ཀུན་ནས་ཉོན་མོངས་པའི་ཕྱིར་གོང་མ་སོགས་ཏེ། གོང་མ་ལས་གོང་དུ་མི་འདའ་བ་ཡིན་གྱི། མི་ཉམས་པའི་རྒྱུ་ནི་མིན་ནོ། །དེ་ལྟར་ཞུགས་འབྲས་མིང་གི་སྒོ་ནས་བརྒྱད་ཡིན་ལ། རིམ་གྱིས་པ་ལ་རྫས་ལྔ་སྟེ། གོང་མའི་ཞུགས་པ་གསུམ་འོག་མའི་འབྲས་གནས་དང་རྫས་གཅིག་ལ། དེ་ཉིད་འདིར་ཡང་བཞེད་དེ། ཉན་སར། བར་ཆད་གཅིག་པ་དང་། ཕྱིར་མི་འོང་འབྲས་ཞུགས་རྫས་གཅིག་ཏུ་བཤད་པའི་ཕྱིར་རོ། །ཆགས་བྲལ་སྔོན་སོང་གཉིས་ཀྱི་ཞུགས་པ་འབྲས་གནས་དང་རྫས་མི་གཅིག་གོ།ལྔ་པ་ལ།རྒྱུན་ཞུགས་ཀྱི་དང་།ཕྱིར་འོང་གི་དང་།ཕྱིར་མི་འོང་གི་འབྲས་བུ་གནས་གསུམ་གྱི་དང་པོ་ནི།སྲིད་པ་ལན་བདུན་དང་། རིགས་ནས་རིགས་སྐྱེས་གཉིས་ཀྱི་དང་པོ་ནི། རེ་ལྟར་ཏེ་649

མཆོག་ཏུ་ཐོགས་ན་སྲིད་པ་ལན་བདུན་དུ་ལེན་གྱི།དེ་ཕན་ཆད་མི་ལེན་པ་ནི།རྒྱུན་ཞུགས་འབྲས་གནས་སྒོམ་སྤང་གཅིག་ཀྱང་མ་སྤངས་པ་དེ། འདོད་ལྷ་དང་མིར་ཡན་མན་དུ་ལྷ་ནས་མིའམ་མི་ནས་ལྷར་སྲིད་པའི་འཁོར་བ་སྐྱེ་བར་འགྲོ་བ་བྱས་ནས་སྡུག་བསྔལ་གྱི་མཐའི་སྐྱེ་བ་གཞན་དུ་ཉིང་མཚམས་མི་སྦྱོར་བའམ་དེ་ཟད་པའི་མཐའ་མྱང་འདས་ཐོབ་པའོ། །ཁ་ཅིག་ལྷ་དང་མིའི་སྲིད་པ་དང་བར་དོ་བདུན་བདུན་ཏེ། ཉི་ཤུ་རྩ་བརྒྱད་ལེན་ཡང་བདུན་ཚན་དུ་ཆོས་མཐུན་པས་ལན་བདུན་པ་ཞེས་བརྗོད་དེ།ལྔ་ཕུང་གི་ཡང་དག་པ་དང་།ཀུན་འབྱུང་བ་དང་། འགོག་པ་དང་། འགོག་པར་འགྲོ་བའི་ལ་མ་དང་། རོ་མྱང་དང་། ཉེས་དམིགས་དང་། ངེས་འབྱུང་སྟེ། སོ་ལྔ་ཤེས་ཀྱང་གནས་བདུན་ལ་མཁས་ཞེས་དང་།ཤིང་འདབ་མ་བདུན་པ་བཞིན་ནོ། །གང་ཟག་ལྟ་བ་ཕུན་སུམ་ཚོགས་པ་སྲིད་པ་བརྒྱད་པ་མངོན་པར་འགྲུབ་པ་གནས་མ་ཡིན་ཞེས་པ་ནི།འགྲོ་བ་གཅིག་ལ་དགོངས་ཀྱི། སྒྲ་ཇི་བཞིན་པ་ཡིན་ན། བར་སྲིད་ཀྱང་མེད་པར་འགྱུར་རོ། །འོ་ན། གོང་འཕོ་ལ་བརྒྱད་མི་ལེན་པར་འགྱུར་རོ། །ཞེ་ན།འདོད་ཁམས་ལ་དགོངས་པས་སྐྱོན་མེད་ཅིང་། དེའང་རྒྱུན་ཞུགས་མིའི་རྟེན་ལ་ཐོབ་ན་མཐའ་རྟེན་དེ་ལས་འདའ། ལྷའང་དེ་དང་འདྲའོ། །དུས་དེ་སྲིད་ཀྱིས་གདོན་མི་ཟ་བར་རྒྱུད་སྨིན་པའི་ཕྱིར་སྲིད་པ་བརྒྱད་མི་འགྲུབ་སྟེ། སྦྲུལ་གོམ་པ་བདུན་པས་ཟིན་པ་བཞིན། བར་སྐབས་སུ་འཕགས་ལམ་མངོན་དུ་བྱེད་ཅིང་མྱ་ངན་ལས་མི་འདའ་སྟེ། དེ་སྲིད་དུ་སྲིད་པ་མྱོང་འགྱུར་གྱི་ལས་ཀྱི་སྟོབས་བསྐྱེད་པའི་ཕྱིར། སངས་རྒྱས་མ་བྱུང་ན། ཁྱིམ་པ་ཁོ་ནར་དགྲ་བཅོམ་ཐོབ་ལ། ཁྱིམ་ན་མི་གནས་ཤིང་ཆོས་ཉིད་ཀྱིས་ཐོབ་པའི་དགེ་སློང་གི་མཚན་མ་ཐོབ་པའོ། །ཡང་ན། དགེ་སློང་གཞན་གྱི་མཚན་མས་སོ། །ཞེས་ཟེར་རོ །650

གཉིས་པ་ནི། རྒྱུན་ཞུགས་འབྲས་གནས་འདོད་པའི་སྒོམ་སྤང་གསུམ་མམ་བཞི་སྤངས་ཤིང་དེའི་གཉེན་པོ་ཟག་མེད་ཀྱི་དབང་པོ་ཐོབ་སྟེ། འཕགས་པས་འཇིག་རྟེན་པའི་ལམ་གྱིས་སྤངས་ཀྱང་དེའི་གཉེན་པོ་ཟག་མེད་ཀྱི་དབང་པོ་ཐོབ་བོ།།སྐྱེ་བ་ཐོགས་ན།ཚེ་གཉིས་སམ།གསུམ་ལུས་པ་སྟེ།ལྷའི་རྟེན་ལ་རྒྱུན་ཞུགས་ཐོབ་ན། འདོད་ལྷར་ལན་གཉིས་སམ་གསུམ་དུ་སྐྱེས་ནས་ལྷ་རིས་དེའམ་གཞན་དུ་འདའ།མི་ལ་ཐོབ་ན།མིར་གཉིས་སམ་གསུམ་སོང་ནས་གླིང་དེའམ་གཞན་དུ་འདའོ། །འོ་ན། གཅིག་གམ་གཉིས་སྤངས་པ་དེ་གང་ཡིན་ཞེ་ན། ཁ་ཅིག རིགས་ནས་རིགས་སྐྱེས་ཡིན་ཏེ། གསུམ་དང་བཞི་སྨོས་པ་ནི།མཐའ་བརྗོད་པ་ཡིན་ཟེར། ཁ་ཅིག དེ་ལ་གསུམ་བཞི་སྨོས་པས་འདི་ཚེ་ལྔ་པའམ་དྲུག་པར་བསྟན་ཟེར་ལ། བཤད་པ་བྱེད་པ་རྣམས་ཀྱིས་མ་དཔྱད་པས་འདི་དཔྱད་དགོས་ཞེས་བཤད་དོ། །ལྔ་སྤངས་ན། དྲུག་པ་ངེས་པར་སྤོང་བའི་ཕྱིར་ཕྱིར་འོང་དུ་འགྱུར་ཏེ། ཉེས་ཆ་གཅིག་གིས་དེའི་འབྲས་བུ་ལ་གེགས་མི་ནུས་ཏེ། ཁམས་ལས་མི་འདའ་བའི་ཕྱིར་རོ། །འདིར་འགྲེལ་པར། ངེས་པར་གཉིས་འཁོར་ཞེས་བཤད་དོ། །མཛོད་འགྲེལ་དུ། ཆེས་ཉུང་ངུར་ཡང་འགྱུར་ཞེས་མཐའ་བསྟན་པ་ལེགས་སོ། །རྣམ་གསུམ་རྣམ་བཞི་ལས་གྲོལ་བ། །ཚེ་གཉིས་གསུམ་དུ་རིགས་ནས་རིགས། །ཞེས་སོ། །གཉིས་པ་ནི། ཕྱིར་མི་འོང་འབྲས་གནས་འདོད་པའི་ཉོན་མོངས་བདུན་ནམ་བརྒྱད་སྤངས། དེའི་གཉེན་པོ་ཟག་མེད་ཀྱི་དབང་པོ་ཐོབ། ལྷའི་ནང་དུ་ཚེ་གཅིག་ལ་དུཿཁའི་མཐའ་ཐོབ་པ་སྟེ། མྱང་འདས་ལ་ཚེ་གཅིག་གིས་བར་ཆོད་པས་སམ། ཕྱིར་མི་འོང་གི་འབྲས་བུ་ལ་ཉོན་མོངས་གཅིག་གིས་བར་ཆོད་པ་སྟེ། ཕྱི་མ་ནི། བརྒྱད་སྤངས་པ་ལ་གདགས་ཏེ།དེ་ནི་ཁམས་ལས་འདའ་བའི་ཕྱིར་ཉེས་ཆ་གཅིག་གིས་ཀྱང་651

བར་ཆོད་དོ།།སྔར་གསུམ་མམ་བཞི་སྤངས་པ་དང་།བདུན་ནམ་བརྒྱད་སྤངས་པ་བཅུ་དྲུག་ལ་གནས་པ་ནི། ཁྱད་པར་ཅན་གྱི་ལམ་མ་ཐོབ་པར་རིགས་ནས་རིགས་སྐྱེ་དང་། བར་ཆད་གཅིག་པར་མི་འགྱུར་བས་འདི་གཉིས་འབྲས་གནས་ཁྱད་པར་ཅན་ཉིད་དོ། །གསུམ་པ་ལ། སྤྱིར་མཐོང་ལམ་ཐོབ་པའི་རྟེན་ལ་ཕྱིར་མི་འོང་ཐོབ་པས་གཟུགས་ལ་འདོད་ཆགས་དང་མ་བྲལ་བས་་་་་་་་་་་གཟུགས་སུ་ཉེར་འགྲོ་དང་། རྟེན་དེ་ལས་གཟུགས་ལ་འདོད་ཆགས་དང་བྲལ་ནས་གཟུགས་མེད་དུ་ཉེར་འགྲོ་དང་། རྟེན་དེ་ཉིད་ལ་མྱང་འདས་ཐོབ་པ་མཐོང་བའི་ཆོས་ལ་འདའ་བ་སྟེ། གཞན་ནི་འདི་ལ་མྱ་ངན་འདའ། །ཞེས་པ་ལྟར་གསུམ་ལས། གཞུང་འདིར་དང་པོ་ཁོ་ན་བསྟན་ལ། དེ་ལ་གསུམ་སྟེ། ལས་ཆུང་ངུ་མངོན་པར་འགྲུབ་ཙམ་གྱི་ལས་ཅན། ཉོན་མོངས་ཆུང་བ། དབང་པོ་ཆེན་པོ་བར་དོར་འདའ་བ་དང་། ལས་འབྲིང་སྐྱེས་ནས་མྱོང་འགྱུར། ཉོན་མོངས་དང་དབང་པོ་འབྲིང་གཟུགས་སུ་སྐྱེ་བ་གཅིག་བླངས་ནས་འདའ་བ་་དང་། ལས་ཆེ་བ་ལན་གྲངས་གཞན་ལ་མྱོང་འགྱུར་གྱི་ལས་ཅན་ཉོན་མོངས་ཆེ། དབང་པོ་ཆུང་བ་གཟུགས་ཀྱི་སྐྱེ་བ་གཉིས་ཕན་ཆད་ཅི་རིགས་བླངས་ནས་འདའ་བ་སྟེ། གསུམ་ལ་རྣམ་གསུམ་ཕྱེ་ནས་སུ། །གཟུགས་སུ་ཉེ་བར་འགྲོ་བ་ ་དགུ། །བཤད་དོ་དེ་དག་ཁྱད་པར་རྣམས། །ལས་དབང་ཉོན་མོངས་བྱེ་བྲག་ལས།།ཞེས་སོ།།དེའི་དང་པོའི་དབང་པོ་ཆེན་པོའི་ཆེ་འབྲིང་ཆུང་གསུམ།ཉོན་མོངས་ཆུང་ངུའི་ཆུང་འབྲིང་ཆེ་གསུམ་གྱིས་རིམ་པ་བཞིན་གསུམ་སྟེ།གཟུགས་ཁམས་སུ་སྐྱེ་བའི་ཀུན་སྦྱོར་སྤངས། མངོན་འགྲུབ་སྟེ། བར་མ་དོའི་ཀུན་སྦྱོར་མ་སྤངས་པ། གཟུགས་ཀྱི་གནས་བཅུ་དྲུག་གང་རུང་གི་བར་སྲིད་གྲུབ་མ་ཐག་སྔོན་གོམས་པར་བྱས་པའི་ལམ་སོགས་དང་། སྐྱེ་སྲིད་དུ་འགྲོ་652

བར་མི་སེམས་པ་དེ་ལ་གནས་པ་དུས་མྱུར་བ་མ་ཡིན་པར་གང་ལམ་སོགས་་དང་། སྐྱེ་སྲིད་དུ་འགྲོ་བར་བསམ་ན། སྐྱེ་སྲིད་ལ་འཇུག་ཅིང་གཞོལ་ནས་སྐྱེ་སྲིད་མ་ཐོབ་ཙམ་ན་འདའ་བ་དཔེ་གསུམ་གྱིས་སྐྱེ་བའི་ཡུལ་དུ་མི་འཕགས་པ་དང་།འཕགས་ཙམ་དང་།རིང་དུ་སོང་བའི་གནས་སྐབས་ཀྱིས་མྱུར་བ་དང་།མྱུར་བ་མ་ཡིན་པ་དང་། དུས་ཡུན་རིང་མོས་འདའ་བའོ། །གཟུགས་ཀྱི་ཆགས་པ་བྲལ་ནས་བར་དོར་སྐྱེ་བ་མི་འཐད། མ་བྲལ་ན། དེའི་སྐྱེ་བའི་ཀུན་སྦྱོར་སྤངས་པར་མི་འཐད་དོ་ཞེ་ན། སྐྱེ་སྲིད་མ་བྲལ་བས་ཉོན་མོངས་ཀྱི་ཤུགས་གང་གིས་སྐྱེ་བའི་ཡུལ་དུ་སོང་ནས་ཉིང་མཚམས་སྦྱོར་བ་དེ་ཟད་ཅིང་མི་སྐྱེ་་བའི་ཆོས་ཉིད་དུ་གནས་ལ། བར་སྲིད་ལས་མ་བྲལ་བས་བག་ལ་ཉལ་དེས་འགྲུབ་པས་སྐྱོན་མེད་དོ། །ཁ་ཅིག སྐྱེ་བའི་ཀུན་སྦྱོར་སོ་སོར་བརྟགས་མིན་གྱིས་འགོག་པ་ལ་དེར་བརྗོད་ཀྱི། བརྟགས་འགོག་མཉམ་དུ་ཐོབ་ཅེས་འདོད་དོ། །གཉིས་པ་ལ། ཉོན་མོངས་འབྲིང་གི་ཆུང་འབྲིང་ཆེ་གསུམ། དབང་པོ་འབྲིང་གི་ཆེ་འབྲིང་ཆུང་གསུམ་གྱིས་རིམ་བཞིན་སྐྱེས་ནས་ནི། སྐྱེ་བ་དང་མངོན་འགྲུབ་གཉིས་ཀུར་སོགས་ཏེ། གཟུགས་ཀྱི་གནས་རིགས་གང་རུང་ཞིག་སྐྱེས་མ་ཐག་ཁོ་ནར་བརྩོན་པ་དང་ལམ་ངང་གིས་འབྱུང་བའི་ཕྱིར་གང་་་་་་་སོགས་ཏེ།ཁ་ཅིགའདི་དེ་མ་ཐག་ཏུ་ལྷག་མེད་འདའ་ཟེར་བ་མི་འཐད་དོ།།དེ་ཚེ་འདོར་བ་ལ་དབང་མེད་པའི་ཕྱིར།བར་དོར་འདའ་བ་ནི།སྐྱེས་ནས་འདའ་བ་ལྟ་བུའི་ལས་མེད་པས་དགྲ་བཅོམ་མ་ཐག་ཚེ་མ་རྫོགས་ཀྱང་ལྷག་མེད་དུ་་འདའ་ཡི།འདི་ནི་ཚེ་མ་རྫོགས་པར་ལྷག་མེད་དུ་མི་འདའོ།།འདུ་བྱེད་མེད་པ་ནི། གཟུགས་སུ་སྐྱེས་ནས་འདུ་བྱེད་དང་འབད་པ་མེད་པར་ངང་གིས་འབྱུང་བའི་ལམ་མངོན་དུ་བྱས་ནས་སོགས་སོ། །འདུ་བྱེད་བཅས་ནི། སྔོན་གྱི་འཕེན་653

པའི་སྦྱོར་བ་མ་བཏང་ཞིང་འདུ་བྱེད་དང་ངལ་འབད་དང་བཅས་པས་ལས་སོགས་སོ།།ཁ་ཅིག བྱེད་བཅས་བར་པ་དང་། བྱེད་མིན་འོག་མར་འཆད་དེ།མདོ་དང་མི་མཐུན་ཞེས་བཀག་གོ། གསུམ་པ་ལ། འོག་མིན་དང་། སྲིད་རྩེར་འགྲོ་དང་། བསམ་གཏན་སྤེལ་མ་བཤད་པ་གསུམ་གྱི་དང་པོ་ནི། ལྷག་མཐོང་སྤྱད་པའི་གང་ཟག་རྒྱུ་བསམ་གཏན་སྤེལ་མ་གོམས་པས་འབྲས་བུ་འོག་མིན་གྱི་མཐར་ཐུག་འགྲོ་སྟེ། སྔར་གྱི་གཉིས་ལ་བྱེ་བྲག་མེད་ཀྱང་ཕྱི་མ་གཉིས་ལ་ཡོད་དེ།ལས་དང་ཉོན་མོངས་ཆེན་པོའི་ཆུང་འབྲིང་ཆེ་གསུམ། དབང་པོ་ཆུང་ངུའི་ཆེ་འབྲིང་ཆུང་གསུམ་གྱིས་གཟུགས་ཁམས་ཀྱི་ས་ནས་སར་སྐྱེ་ཞིང་་་་་་་་མཐར་འོག་མིན་དུ་འཇུག་པ་ནི། གསུམ་སྟེ། འདིར། བསམ་གཏན་སྤེལ་མ་བསྒོམས་ནས་བསམ་གཏན་དང་པོའི་རོ་མྱང་སྟེ་གོང་གསུམ་ལས་ཉམས་པ་་ཚངས་རིས་སུ་སྐྱེས་ནས་སྔོན་གོམས་པའི་དབང་གིས་བསམ་གཏན་བཞི་པ་་སྤེལ་ཏེ་ཤི་འཕོས་ནས་འོག་མིན་དུ་སྐྱེས་པ་ནི།བར་དུ་མི་འགྲོ་བས་འཕར་བ།གཞན་སྔར་བཞིན་ལས། ཚངས་རིས་ནས་གནས་གཙང་མའི་གནས་གཞན་གཅིག་གཉིས་གཅིག་བརྒལ་ནས་འོག་མིན་དུ་འཇུག་པ་ནི། ཕྱེད་འཕར་རོ། །དེ་ནས་ཚངས་ཆེན་ནི། དང་པོར་སྐྱེས་པ་སྟེ། ལྟ་བའི་གནས་ཡིན་ཞིང་གཙོ་བོ་གཅིག་ཏུ་ཟད་པར་ཡང་མི་སྐྱེ་བའི་ཕྱིར་དེ་མ་གཏོགས་གནས་གཞན་ཐམས་ཅད་དུ་སྐྱེས་ནས་འོག་མིན་དུ་འཇུག་པ་ནི། གནས་ཐམས་ཅད་དུ་འཆི་འཕོ་བ་སྟེ། ཕྱིར་མི་འོང་ནི།ནམ་ཡང་སྐྱེ་བའི་སྐྱེ་མཆེད་དུ་ཚེ་གཉིས་པ་འགྲུབ་པར་མི་བྱེད་པས་ཁྱད་པར་དུ་འགྲོ་སྟེ། གང་དུ་སྐྱེས་པ་དེའི་འོག་དང་དེར་གཏན་མི་འོང་བས་དེ་རྫོགས་སོ།།ཉན་ས་དང་འདིའི་འགྲེལ་པ་ལྟར་ན། ཚངས་ཆེན་དུའང་སྐྱེ་བ་འདྲའོ། །གཉིས་པ་ནི། ཞི་གནས་སྤྱད་པ་བསམ་གཏན་མ་སྤེལ་654

བར་སྒོམ་པ་ལ་ནི། སྙོམས་འཇུག་གཞན་རྣམས་རོ་མྱང་བར་བྱེད་ཅིང་།གནས་གཞན་ཐམས་ཅད་དུ་སྐྱེས་ནས་གནས་གཙང་མར་མི་འཇུག་པར་་་་་་གཟུགས་མེད་དུ་རིམ་གྱིས་སྐྱེས་ནས་སྲིད་པ་སོགས་སོ། །དེ་གཉིས་འོག་མིན་དང་སྲིད་རྩེ་ལས་ཕར་མི་འགྲོ་བ་ཡིན་གྱི། དེའི་གོང་དུ་མི་འདའ་བ་མིན་ཏེ།སྲིད་པ་ལན་བདུན་པ་དེའི་གོང་དུའང་འདའ་བ་བཞིན་ནོ། །གོང་དུ་འཕོ་བ་རྣམས་དེ་ནི། །བསམ་གཏན་སྤེལ་མས་འོག་མིན་འགྲོ། །དེ་འཕར་ཕྱེད་འཕར་ཐམས་ཅད་དུ། །འཆི་འཕོ་གཞན་སྲིད་རྩེ་མོར་འགྲོ། །ཞེས་སོ། །གསུམ་པ་ལ།དང་པོར་བཞི་པ་སྤེལ་བར་བྱེད།།སྐད་ཅིག་མ་ལ་བསྲེས་པས་འགྲུབ།།སྐྱེ་དང་གནས་པར་བྱ་ཕྱིར་དང་། །ཉོན་མོངས་པས་ནི་འཇིག་ཕྱིར་ཡང་། །ཞེས་དང་པོར་མི། ཕྱིས་ཉམས་ནས་གཟུགས་སུ་ཡང་སྟེ། ཐམས་ཅད་ལས་སུ་རུང་ཞིང་ལམ་སླ་བའི་མཆོག་ཡིན་པས་དང་པོར་བཞི་པ་སྤེལ་ཏེ།དགྲ་བཅོམ་མམ་ཕྱིར་མི་འོང་གིས་ཟག་མེད་ཀྱི་བསམ་གཏན་བཞི་པ་ལ་རྒྱུན་ལྡན་དེ་ནས་ཟག་་་་་་བཅས་ཀྱི་བཞི་པ་ལ། དེ་ནས་ཟག་མེད་ཀྱི་བཞི་པ་ལ་འཇུག་ལ། སྐད་ཅིག་གཉིས་སྤེལ་ནུས་པ་སྦྱོར་བ། རེ་རེ་སྤེལ་ནུས་ན་གྲུབ་པ། དེའི་གཉིས་བར་ཆད་མེད་ལམ་ལྟ་བུ། གསུམ་པ་རྣམ་གྲོལ་ལམ་ལྟ་བུ་ཡིན་ལ། དེའི་སྟོབས་ཀྱིས་ཕྱིས་གཞན་ཡང་སྤེལ་བར་བྱེད་ལ། དེ་ཡང་ཕྱིར་མི་འོང་དབང་རྣོན་གནས་གཙང་དུ་སྐྱེ་བའི་ཆེད་དང་། མཐོང་ཆོས་ལ་བདེར་གནས་ཀྱི་ཆེད་དང་།དབང་རྟུལ་ཉོན་མོངས་ཐག་བསྲིང་ཞིང་མི་ཉམས་པའི་ཆེད་དང་། དགྲ་བཅོམ་དབང་རྣོན་མཐོང་ཆོས་ལ་བདེར་གནས་ཀྱི་ཆེད་དུ་འཇུག་པ་དང་། རྟུལ་པོ་འདྲ་ཟེར་རོ། །ཐེག་ཆེན་ལྟར་ན། སྐད་ཅིག་སྤེལ་བ་སངས་རྒྱས་མིན་པ་གཞན་གྱིས་མི་ནུས་པས་དང་པོར་རྒྱུན་ལ། དེ་ནས་ཇེ་ཐུང་ཇེ་ཐུང་དུ་འཇུག་སྟེ། རྒྱུན་655

ཆགས་སུ་ཟག་མེད་ཀྱི་བཞི་པ་ལ། ཡང་ཟག་བཅས་ལ། ཡང་ཟག་མེད་ལ་སྟེ།གསུམ་སྤེལ་བ་ཆུང་ངུ་སོགས་དང་། ཡང་གསུམ་བསྣན་ནས་དྲུག་སྤེལ་བ་འབྲིང་སོགས་དང་། དགུས་ཆེར་སོགས་དང་། བཅུ་གཉིས་ཀྱིས་ཆེས་སོགས་དང་། བཅོ་ལྔས་ཤིན་སོགས་ཏེ། དེ་དག་ལས་མ་ཉམས་ན། ཟག་བཅས་ཀྱི་དབང་གིས་གནས་གཙང་མར་སྐྱེ་སྟེ། སྤེལ་མ་ལྔ་ཡོད་པས་གནས་གཙང་ལྔར་ངེས་ཤིང་། དེ་ནས་སོ་སྐྱེ་མེད་པས་གཙང་མར་བརྗོད་དོ། །གོང་འཕོ་གཉིས་གཅིག་ཏུ་བསྡུས་པ་ནི། སྐྱེས་བུ་དམ་པའི་འགྲོ་བ་བདུན་ནོ། །གཉིས་པ་གཟུགས་མེད་དུ་ཉེར་འགྲོ་ལ།སྐྱེས་ནས་དང་།འདུ་བྱེད་ཡོད་མེད་དང་། གོང་འཕོ་དེ་དང་བཞིའོ། །གཟུགས་མེད་ལ་བར་དོ་མེད་པས་བར་དོར་འདའ་བ་མེད། ཅི་ཡང་ལས་ཆགས་བྲལ་ཡིན་ན། གོང་འཕོའང་མེད་དོ།།གཞན་ནི་གཟུགས་མེད་འགྲོ་རྣམ་བཞི། །ཞེས་སོ། །དེ་དག་མཐོང་ལམ་ཐོབ་པའི་རྟེན་ལ་ཕྱིར་མི་འོང་ཐོབ་པའི་དབང་དུ་བྱས་ཀྱི། དེ་ནས་རྟེན་འཕོས་ནས་འདོད་པར་ཚེ་ཡོངས་སུ་གྱུར་ཅིང་སྐྱེས་པ་ནི།ཕྱིར་མི་འོང་ཐོབ་ན།དེ་ཉིད་ལས་འདའ་སྟེ།དབང་པོ་སྨིན་ཅིང་རྟེན་ཁྱད་པར་ཅན་ཐོབ་པས་ཡོངས་སུ་ཉམས་པ་དང་།དབང་པོ་འཕོ་བ་ཡང་མེད་ལ། དེ་གཉིས་ཁམས་གོང་མར་སྐྱེས་པ་ལའང་འདྲའོ།།འདོད་པར་ཚེ་ཡོངས་གྱུར་པའི་འཕགས།།ཁམས་གཞན་དུ་ནི་འགྲོ་བ་མེད། །དེ་དང་གོང་མར་སྐྱེས་པ་ནི། །ཡོངས་ཉམས་དབང་པོ་འཕོ་མི་རྟེན། །ཞེས་སོ།།དེ་རྣམས་ཕྱེ་བ་ཆེ་ལོང་སྟེ། ཞིབ་ཏུ་ན། བར་དོར་འདའ་བ་ལ་དབང་པོ་གསུམ།ས་བཞི།རིགས་དྲུག གནས་གཞན་བཅུ་དྲུག ས་དང་འདོད་ཆགས་དང་བྲལ་བའི་བྱེ་བྲག་སུམ་ཅུ་རྩ་དྲུག ཕན་ཚུན་བསྒྱུར་བས་ཉིས་སྟོང་ལྔ་བརྒྱ་དགུ་བཅུ་རྩ་གཉིས། དེ་གོང་འཕོའི་བར་དུ་བསྒྲེས་པས་ཕྱིར་མི་འོང་ཁྲི་656།་

ཉིས་སྟོང་དགུ་བརྒྱ་དྲུག་ཅུའོ། །དྲུག་པ་ལ། དགྲ་བཅོམ་དྲུག་འདོད་དེ་དག་ལས། །ལྔ་ནི་དད་པས་མོས་ལས་སྐྱེས། །དེ་དག་རྣམ་གྲོལ་དུས་དང་སྦྱོར། །མི་གཡོའི་ཆོས་ཅན་མི་གཡོ་བ། །དེ་ཕྱིར་དེ་དུས་མི་སྦྱོར་གྲོལ། །དེ་ནི་མཐོང་ཐོབ་རྒྱུ་ལས་བྱུང་། །ཁ་ཅིག་དང་པོ་ནས་དེའི་རིགས། །ཁ་ཅིག་སྦྱངས་པ་ལས་གྱུར་ཏོ། །བཞི་ནི་རིགས་ལས་ལྔ་འབྲས་ལས། །ཉམས་འགྱུར་དང་པོ་ལས་མ་ཡིན། །སློབ་དང་འཕགས་མིན་རིགས་དྲུག་ལྡན། །མཐོང་བ་ལ་ནི་འཕོ་བ་མེད། །ཐོབ་དང་མ་ཐོབ་ཉེར་སྤྱད་ལས།།ཡོངས་ཉམས་རྣམ་པ་གསུམ་ཞེས་བྱ།།སྟོན་ལ་ཐ་མ་མི་གཡོ་ལ། །བར་མའང་གཞན་ལ་རྣམ་གསུམ་མོ། །འབྲས་ལས་ཉམས་པ་འཆི་བ་མེད། །བྱ་བ་མ་ཡིན་དེ་མི་བྱེད། །ཅེས་ཉམས་པའི་ཆོས་ཅན་སོགས་ལྔ་དད་མོས་སྔོན་དུ་འགྲོ་བ་ཡོ་བྱད་དང་།ནད་མེད་པ་དང་། ཡུལ་གྱི་བྱེ་བྲག་ལ་ལྟོས་ནས་དུས་དང་སྦྱོར་བ་ཡིན་ལ། མི་གཡོའི་ཆོས་ཅན་ནི། འདོད་རྒྱར་ཏིང་ངེ་འཛིན་འགྲུབ་པས་དུས་མི་སྦྱོར་ཏེ། མཐོང་ཐོབ་སྔོན་དུ་འགྲོ་བའོ། །དྲུག་པོ་དེའང་ཁ་ཅིག དང་པོ་ནས་གསོད་པའི་ཆོས་ཅན་གྱི་རིགས་ཡིན་ལ། ཁ་ཅིགཉམས་པའི་ཆོས་ཅན་སྦྱངས་པས་དེར་གྱུར་པ་ལྟ་བུ་ཡོད། འདིའི་བར་པ་བཞི་ནི། རང་གི་རིགས་ལས་ཉམས་ཀྱི། དང་པོ་མི་ཉམས་སོ། །ལྔ་འབྲས་བུ་ལས་ཉམས་སོ།།གང་གི་རིགས་དང་པོ་ནས་གང་ཡིན་པ་ལས་མི་ཉམས་ཏེ།སློབ་མི་སློབ་ཀྱི་ལམ་གྱིས་དང་། སློབ་པ་ནི།འདས་མ་འདས་ཀྱི་ལམ་གྱིས་བརྟན་པོར་བྱས་པའི་ཕྱིར་རོ།།ཕྱིས་སྦྱངས་པ་ལས་ཐོབ་པ་ནི། ཉམས་པར་འགྱུར་རོ། །འབྲས་བུ་དང་པོ་ལས་ཉམས་པ་མེད་དེ། མཐོང་སྤང་གཞི་མེད་པའི་ཕྱིར་རོ། །ཆགས་བྲལ་སྔོན་སོང་གི་ཕྱིར་འོང་མི་འོང་གི་འབྲས་བུ་ལས་ཉམས་པ་མེད་དེ།ལམ་གཉིས་ཀྱིས་བརྟན་པར་བྱས་པའི་ཕྱིར་རོ། །དེས་ན་དང་པོ་ལ་མྱ་ངན་657

ལས་འདའ་བ། དབང་པོ་འཕོ་བ། སློབ་པར་གྱུར་པའི་ཉམས་པ་གསུམ་སྟེ།འོག་མ་ལ་དང་པོའི་རིགས་སུ་འོངས་པ་དང་བཞི།དེ་བཞིན་དུ་རེ་རེ་སྤེལ་ལོ།།སོ་སྐྱེ་དང་སློབ་པའང་རིགས་དྲུག་མཐོང་ལམ་མ་གཏོགས་པར་དབང་པོ་་་་་འཕོའོ། །སྤྱིར་ཉམས་པ་ཡོན་ཏན་ཐོབ་པ་ལས་ཉམས་པ། ཐོབ་པར་བྱ་བ་ལས་མ་ཐོབ་པས་ཉམས་པ། ཐོབ་ཀྱང་མངོན་སུམ་དུ་མི་བྱེད་པ་ཉེར་སྤྱད་ལས་ཉམས་པ་གསུམ་ལས།སངས་རྒྱས་ལ་ཐ་མ།མི་གཡོ་བ་ལ་བར་མ་དང་གཉིས།གཞན་ལ་གསུམ་ག་ཡོད། འབྲས་བུ་ལས་ཉམས་པ་དེ་སོར་མ་ཆུད་པར་མི་འཆི་ཞིང་།ཉམས་ཀྱང་འབྲས་བུ་དང་འགལ་བའི་བྱ་བ་མི་བྱེད་དེ།རྩལ་པོ་ཆེ་འདྲེད་ཀྱང་སྟེགས་མི་འཆའ་བ་བཞིན་ཟེར་རོ། །མདོ་སྡེ་པ་ན་རེ། དགེ་སློང་དག འཕགས་པའི་ཤེས་རབ་ཀྱིས་སྤངས་པ་གང་ཡིན་པ་དེ་ནི་སྤངས་པ་ཡིན་ནོ། །ཞེས་དང་། སློབ་པ་ལ་བག་ཡོད་པ་ལ་བག་ཡོད་པར་བྱའོ། །ཞེས་ང་སྨྲའོ། །ཞེས་བཤད་ཀྱི།དགྲ་བཅོམ་ལ་མ་ཡིན་པའི་ཕྱིར།དགྲ་བཅོམ་གྱི་འབྲས་བུ་ལས་ཉམས་པ་མེད་ལ། ཉམས་པར་གསུངས་པ་ནི། བསམ་གཏན་དངོས་གཞིའི་ཏིང་ངེ་འཛིན་མཐོང་ཆོས་ལ་བདེར་གནས་ལས་ཉམས་པར་འགྱུར་ཏེ། རྙེད་བཀུར་གྱི་གཡེན་སྤྱོས་པས་དབང་པོ་ཉམས་པ་འགའ་ཞིག་སྲིད་པའི་ཕྱིར་རོ། །གནག་ཚོགས་ཅན་ཡང་ཡང་ཉམས་ནས་ལྕེབས་པ་ནི། སློབ་པ་ལས་ཡིན་གྱི།དགྲ་བཅོམ་ལས་མ་ཡིན་ནོ།།གལ་ཏེ་ཡིན་ན།དེས་ཉོན་མོངས་ཀྱི་ས་བོན་རྩ་བ་ནས་མ་བཏོན་ན། ཟག་པ་ཟད་པར་འགལ། བཏོན་ན། སླར་སྐྱེ་བར་འགལ་ཟེར་རོ། །རྣལ་འབྱོར་སྤྱོད་པ་པས། ཉོན་མོངས་ཀྱི་ས་བོན་ཉམས་པ་ལ་ཚུལ་ཁྲིམས་བླངས་ནས་གཉེན་པོས་ཉོན་མོངས་སྤོང་བ་སྤོང་བས་དང་། མི་སྡུག་པ་སོགས་ཀྱིས་སྤོང་བ་སུན་འབྱིན་པས་དང་། ལོ་ཀ་པའི་ལམ་གྱི་ཆགས་བྲལ་658

གྱིས་སྤོང་བ་ཞི་གནས་ཀྱིས་དང་། འདས་ལམ་གྱིས་ཉོན་མོངས་ཀྱི་ས་བོན་འབྲུ་མེས་བསྲེགས་པ་བཞིན་བཅོམ་པ་ཡང་དག་པར་བཅོམ་པས་ཉམས་པ་་བཞིའོ། །ཇི་སྐད་དུ། དགེ་སློང་དགྲ་བཅོམ་པ་ལ་ཡང་ཚེ་འདི་ལ་ལྷག་པའི་སེམས་བྱུང་བ་བདེ་བར་གནས་པ་བཞི་པོ་དེ་དག་ལས་གང་ཡང་རུང་བ་ལས་ཉམས་པར་ང་སྨྲའོ། །ཞེས་པ་ནི། སྤངས་པ་དང་། གནས་པ་ཉམས་པ་གཉིས་ལས། དང་པོ་ནི། ལོ་ཀ་པའི་ལམ་གྱིས་ཉོན་མོངས་སྤངས་ཀྱང་གནོད་པ་དྲག་པོས་རེག་པའམ། གོམས་སྟོབས་ཀྱིས་ཉོན་མོངས་མང་བ་དང་། ཡུལ་གཙོ་བ་དང་།བཀུར་སྙི་དང་།བརྙས་པ་དང་།ང་རྒྱལ་དང་།མངོན་པའི་ང་རྒྱལ་དང་།ཡིད་ལ་མི་བྱེད་པ་དང་།མ་འདྲིས་པ་དང་། རང་སའི་ཉོན་མོངས་མང་བ་དང་།ཚེ་སོགས་གསུམ་ཟད་པ་སྟེ།བཅུས་ཉམས་ནས་འོག་མའི་ཉོན་མོངས་སྐྱེ་བ་སྟེ། དེ་དགྲ་བཅོམ་ལ་མི་སྲིད་དོ། །གཉིས་པ་ནི། འཕྲལ་གྱི་བྱ་བས་གཡེངས་ནས་ཡིད་ལ་མི་བྱེད་པའི་རྒྱུས་དེའི་མཇུག་ཏུ་མཐོང་ཆོས་ལ་བདེར་གནས་་་་བསམ་གཏན་དངོས་གཞིའི་སེམས་སྔར་མངོན་དུ་བྱེད་ནུས་པས་ཕྱིས་བྱེད་མི་ནུས་པར་སོང་ཡང་ས་འོག་མའི་ཉོན་མོངས་མེད་པ་སྟེ། དེ་དགྲ་བཅོམ་ལ་ཡང་སྲིད་དོ། །བསྡུ་བར། དེ་ལྟ་བས་ན། ལོ་ཀ་ལས་འདས་པའི་ལམ་གྱིས་ཉོན་མོངས་སྤངས་པ་ལ་ནི་ཡོངས་སུ་ཉམས་པ་མེད་པར་ཁོང་དུ་ཆུད་པར་བྱའོ། །ཞེས་སོ། །ལས་མཐའ་སྨྲ་བ་རྩོད་པ་གསུམ་ལ་ཞུགས་པ་དང་། རིང་དུ་རྒྱུ་བ་དང་། ནད་ཀྱིས་ཐེབས་པ་ཉམས་པའི་རྒྱུའོ། །དེ་ལ་བསྙེན་བཀུར་ལ་གཡེན་སྤྱོས་པས་མྱོས་རུང་། མ་མྱོས་རུང་གིས་གསུམ་པ་སེལ། རང་གིས་རང་གསོད་རུང་། མི་གསོད་རུང་གིས་གཉིས་པ་སེལ། མཐོང་ཆོས་ལ་བདེར་གནས་ལོ་ཀ་པའི་བསམ་གཏན་དེ། དེས་དགྲ་བཅོམ་གྱི་རྣམ་གྲོལ་སྤངས་པ་ལས་ཉམས་པ་659

སེལ།ཡོངས་ཉམས་ཀྱི་སྐལ་བ་ཅན་ཞེས་པས།ཕྱི་མ་གསུམ་བསལ་ནས་དང་པོ་མཚོན་ནོ།།གཉིས་པའི་སེལ་ཚུལ་གཞན་འདྲ།བསད་ན་སྐལ་བ་ཅན་མིན་པས་དང་པོ་སེལ་ལོ། །མ་མྱོས་ན་སྐལ་བ་ཅན་མིན་པས་དང་པོ་གཉིས་སེལ་ལོ། །དབང་རྟུལ་གྱིས་ཐ་མ་སེལ། རྐྱེན་སྟོབས་ལྡན་གྱིས་མྱོས་རུང་མ་མྱོས་རུང་མི་ཉམས་པས་དང་པོ་གསུམ་སེལ། དབང་པོ་རྟུལ་པོ་ལ་རྣོན་པོར་སྦྱོང་བའི་སྐལ་བ་ཅན་མིན་པས་ལྔ་པ་སེལ་ལོ། །དབང་པོ་རྣམས་སྦྱོང་བའི་སྐལ་བ་ཅན་གྱིས་བཞི་པ་སེལ་ལོ། །དབང་འཕོ་ཚུལ་ནི། མི་གཡོ་རྣམ་གྲོལ་བར་ཆད་མེད། །ལམ་དགུའོ་ཤིན་ཏུ་བསྟེན་ཕྱིར་རོ།།མཐོང་བས་ཐོབ་ལ་རེ་རེ་འོ།།ཟག་མེད་འདི་ཡི་ནང་དུ་འཕོ། །མི་སློབ་ས་དགུ་ལ་བརྟེན་ཏེ། །སློབ་པ་དྲུག་ལ་གང་གི་ཕྱིར། །འཕེལ་བས་འབྲས་བུ་ཁྱད་པར་ཅན། །བཏང་སྟེ་འབྲས་བུ་ཐོབ་པར་འགྱུར། །ཞེས་པས་རྟོགས་པའི་སྐལ་བ་ཅན་གྱིས་མི་གཡོ་བའི་ལམ་རྟོགས་པར་བྱེད་ན།བར་ཆད་མེད་ལམ་དང་། རྣམ་གྲོལ་ལམ་དགུ་དགུས་ཤིན་ཏུ་འབད་ལ་བསྟེན་དགོས། མཐོང་ཐོབ་ལ་རེ་རེས་ཆོག་ཅིང་། ཟག་མེད་ལམ་གྱིས་མི་ནང་ཁོ་ནར་འཕོའི། གཞན་དུ་མི་འཕོ། མི་སློབ་པས་ས་དགུ་དང་། སློབ་པས་བསམ་གཏན་ས་དྲུག་ལ་བརྟེན་ནས་འཕོ་བ་ན། དབང་རྟུལ་གྱི་འབྲས་བུ་དང་། འབྲས་བུ་ཁྱད་པར་ཅན་བཏང་ནས་དབང་རྣོན་གྱིས་ཐོབ་བོ། །འདིར་དེ་རྣམས་མཐོང་ཆོས་ལ་བདེར་གནས་དུས་དང་སྦྱོར་བས་དུས་སྦྱོར་ཞེས་བྱའི། རྣམ་གྲོལ་ནི།རྟག་ཏུ་རྗེས་སུ་འབྲེལ་བའི་ཕྱིར་དུས་སྦྱོར་མིན་ཅིང་མི་གཡོ་བ་ཁོ་ན་ཡིན་ནོ། །རང་བཞིན་གྱིས་དབང་རྣོན་ནི། ད་སྦྱང་མི་དགོས་པ་སྟེ། དེས་ན་དབང་པོ་སྦྱོང་བ་མ་སྨོས་སོ། །མྱོས་སོགས་ནི། གཏན་ཉམས་པར་མི་འགྱུར་རོ། །དེ་ལྟར་དབང་པོ་དང་།རིགས་དང་།ལམ་དང་།འདོད་ཆགས་དང་བྲལ་བ་དང་།རྟེན་66()

གྱི་སྒོ་ནས་བསྡོམས་ན། དད་པའི་རྗེས་འབྲང་འབུམ། བཞི་ཁྲི། བདུན་སྟོང་།བརྒྱད་བརྒྱ།ཉི་ཤུ་རྩ་ལྔར་འགྱུར་ལ།གཞན་ཡང་དེས་བསྒྲེའོ།།སློབ་འབྲས་ནི།འབྲས་བུ་དང་། དབང་པོ་དང་། སྙོམས་འཇུག་གིས་རྫོགས། མི་སློབ་པ་དབང་པོ་དང་སྙོམས་འཇུག་གིས་རྫོགས་ཏེ། སྙོམས་འཇུག་དབང་པོ་འབྲས་རྣམས་ཀྱིས།།སློབ་པ་ཡོངས་རྫོགས་ཞེས་བྱའོ།།གཉིས་ཀྱིས་མི་སློབ་ཡོངས་སུ་རྫོགས།།ཞེས་སོ།།དྲུག་པ་ལ།ཁམས་གསུམ་གས་དང་།འདོད་གཟུགས་ཀྱི་དང་།འདོད་པས་བསྡུས་པ་གསུམ་གྱི་དང་པོ་ནི། འདོད་ཁམས་སུ་སྐྱེས་པར་གྱུར་ཅེས་པས་དེ་ལས་གཞན་སེལ། འཕགས་ཆོས་ཟག་མེད་ཀྱི་ལམ་མ་ཐོབ་པས་འཕགས་པ་སེལ་ལོ། །འཕགས་ཆོས་ཐོབ་པས་སོ་སྐྱེ་སེལ། ཀུན་སྦྱོར་ལྷག་མ་དང་བཅས་པས་མི་སློབ་པ་སེལ་ལོ།།འཕགས་ཆོས་ཐོབ་པས་རྒྱུད་ཀྱིས་མ་བསྡུས་པ་སེལ།ཀུན་སྦྱོར་ལྷག་མེད་ཀྱིས་སློབ་པ་སེལ་ལོ། །དེས་བསྒྲེ་བ་ནི། གཟུགས་ཀྱི་ཁམས་ཅིསུ་སྐྱེས་པར་གྱུར་སོགས་འདོན་པ་སྤོ་བའོ།།གཉིས་པ་ནི།བྱང་སེམས་སོ་སྐྱེ་ནི།སྔར་གྱི་ནང་དུ་འདུས་ལ། འཕགས་པ་དབང་ཐོབ་ནི། མཐུའི་ཁྱད་པར་ཐོབ་པའི་ཕྱིར་སེམས་ཅན་སྨིན་བྱའི་གནས་མ་ཡིན་པ་གཟུགས་མེད་དུ་སྐྱེ་བ་་་་་་་སྤངས་པས་དེའི་ཏིང་ངེ་འཛིན་དང་ལྡན་པས་བསམ་གཏན་གྱི་བདེ་བ་ལས་མ་ཉམས་བཞིན་དུ། སེམས་ཅན་སྨིན་པའི་ཕྱིར་འདོད་གཟུགས་གང་རུང་དུ་སྐྱེ་བ་སྟོན་པའོ། །གསུམ་པ་ནི། སྨོན་ལམ་གྱི་དབང་གིས་སངས་རྒྱས་དང་སངས་རྒྱས་ཀྱི་ཉན་ཐོས་མེད་པའི་ཞིང་སྟོང་འདོད་སོགས་ཏེ། སློབ་དཔོན་གཞན་གྱིས་བསྟན་མི་དགོས་པར་རང་སོགས་སོ། །དེ་བཞིན་ཉིད་རྟོགས་པའམ་དེ་བཞིན་ཉིད་དུ་ཕྱིན་ཅི་མ་ལོག་པར་གསུངས་པས། དེ་བཞིན་གཤེགས་པ་སྐུ་གསུང་ཐུགས་ཀྱི་གསང་བ་བསམ་སོགས་ནི། དགའ་ལྡན་661

གནས་ནས་འཕོ་བ་དང་། །ལྷུམས་སུ་འཇུག་དང་བལྟམས་པ་དང་། །བཟོ་ཡི་གནས་ལ་མཁས་པ་དང་། །བཙུན་མོའི་འཁོར་དགྱེས་རོལ་པ་དང་། །ངེས་འབྱུང་དཀའ་བ་སྤྱོད་པ་དང་། །བྱང་ཆུབ་སྙིང་པོར་གཤེགས་པ་དང་། །བདུད་སྡེ་བཅོམ་དང་ཞེས་པའི་བར། །བྱང་སེམས་སོགས་དང་རྫོགས་པར་ནི། །བྱང་ཆུབ་ཚོགས་ཀྱི་འཁོར་ལོ་བསྐོར། །མྱ་ངན་འདས་པར་གཤེགས་མཛད་རྣམས། །ཞེས་བྱང་ཆུབ་པ་ནས་མྱང་འདས་ཀྱི་བར་སངས་རྒྱས་སོགས་ཏེ། མཛད་པ་བཅུ་གཉིས་སོགས་འདོད་ཁམས་སུ་སྟོན་པའོ། །འདི་སྤྲུལ་སྐུ་མཆོག་གི་དབང་དུ་བྱས་ལ་གཞན་ནས་འདོད་པར་སངས་མི་རྒྱ་བར་བཤད་པ་ནི། ལོངས་སྐུའི་དབང་དུ་བྱས་སོ། །བདུན་པ་ལ། མདོར་བསྟན་མོས་སྤྱོད་སོགས་ལྔའི་དང་པོ་ནི། སོ་སོ་རང་གི་ལོ་ཀ་ལས་འདས་པ་མ་ཐོབ་ཀྱི། ཆོས་ཉིད་ལ་མོས་པ་ཙམ་གྱིས་སྤྱོད་པ་ནི། བྱང་སེམས་རིགས་ལ་གནས་པ་སྨོན་ལམ་ཆེན་པོ་བཏབ་པ་ནས་བཟུང་སྟེ་ས་དང་པོ་མ་ཐོབ་བར་མོས་སོགས་ཏེ། བཟོད་པ་ཆུང་འབྲིང་ནི། སྔར་ཉེ་བར་སྟོན་པར་བཤད་པ་བཞིན་ནོ། །གཉིས་པ་ལ།སྤྱི་གཞུང་གཉིས་ཀྱི་དང་པོ་ཐེག་བསྡུས་བཞིན་འཆད་པ་ལ།སྤང་བྱ་དང་།དེའི་གཉེན་པོ་དང་།སའི་ཐོབ་པ་དང་། སྒོམ་པ་དང་བཞིའི་དང་པོ་ནི། ཀུན་ཏུ་འགྲོ་དང་མཆོག་གི་དོན།།རྒྱུ་མཐུན་དོན་གྱི་མཆོག་ཉིད་དང་། །ཡོངས་སུ་འཛིན་པ་མེད་དོན་དང་།།རྒྱུད་རྣམས་ཐ་དད་མེད་པ་དང་། །ཉོན་མོངས་རྣམ་རྟོག་མིན་དོན་དང་། །ཐ་དད་མེད་པའི་དོན་ཉིད་དང་། །བྲི་མེད་འཕེལ་བ་མེད་དོན་དང་། །དབང་ནི་རྣམ་པ་བཞི་ཡི་གནས། །ཆོས་ཀྱི་དབྱིངས་ལ་མ་རིག་པ། །ཉོན་མོངས་ཅན་མིན་སྒྲིབ་པ་བཅུ། །ས་བཅུའི་མི་མཐུན་ཕྱོགས་རྣམས་ཀྱི། །གཉེན་པོ་དག་ནི་ས་ཡིན་ནོ། །ཞེས་པས། ཤེས་བྱ་ཆོས་དབྱིངས་བཅུ་མི་ཤེས་པའི་མ་རིག་པ་ཉོན་མོངས་662

པ་ཅན་མ་ཡིན་པ་བཅུའོ། །ཡང་ན་སོ་སྐྱེའི་དང་། བདེན་པ་ལ་ལུས་འཕགས་པས་ཕྱིན་ཅི་ལོག་ཏུ་སྒྲུབ་པའི་དང་། ཐོས་བསམ་སྒོམ་པ་བརྗེད་པ་བུལ་བའི་དང་། འཇིག་ལྟ་ལྷན་སྐྱེས་སོགས་ཆུང་ཞིང་ཡིད་ལ་བྱེད་པ་དང་བཅས་པའི་དམིགས་པ་ལ་ཀུན་སྤྱོད་རིང་དུ་སོང་བས་ཉོན་མོངས་ཕྲ་མོ་ཀུན་ཏུ་རྒྱུ་བ་་་་་དང་། ཐེག་དམན་གྱི་མྱང་འདས་ལས་འདའ་བ་དང་། མཚན་མ་རྒྱ་ཆེན་ཀུན་ཏུ་སྤྱོད་པ་དང་། མཚན་མ་ཕྲ་མོ་སྤྱོད་པ་དང་། མཚན་མེད་མངོན་པར་འདུ་བྱེད་པ་དང་།སེམས་ཅན་གྱི་དོན་ལ་འདུ་བྱེད་མེད་པ་དང་།ཐོབ་བྱའི་ཆོས་ལ་གཙོ་བོར་བྱ་བ་མེད་པའོ།།ཞེས་ནོར་གྱི་རྩ་ལག་གོ།གཉིས་པ་ནི།ཆོས་དབྱིངས་བཅུ་རྟོགས་པའི་གནས་སྐབས་ཟག་མེད་ཀྱི་ཤེས་རབ་དང་།ཏིང་ངེ་འཛིན་ནི།ས་སྟེ། ས་དང་པོར་གཞན་ཐམས་ཅད་སྟོང་པར་མཐོང་བས་ཆོས་དབྱིངས་ཀུན་ཏུ་འགྲོ་བར་རྟོགས་ཏེ། །བདག་གཞན་མཉམ་པ་ཐོབ། གཉིས་པ་དེ་རང་བཞིན་གྱིས་འོད་གསལ་བས་ཆོས་ཐམས་ཅད་ཀྱི་མཆོག་ཏུ་རྟོགས་ཏེ། བསྒྲུབ་བྱ་ཤེས་ནས་འབད་དོ། །གསུམ་པར་བསྟན་པའི་ཆོས་དེའི་རྒྱུ་མཐུན་པའི་དོན་གྱི་མཆོག་ཏུ་ཤེས་ནས་ཆོས་ཚོལ་བའི་དཀའ་སྤྱད་བཟོད་དོ། །བཞི་པར་དེ་བདག་གཞན་གང་གིས་ཀྱང་ཡོངས་སུ་མ་བཟུང་བར་རྟོགས་ཏེ། མདོ་སོགས་ཀྱི་ཆོས་ལ་སྲིད་པ་ལྡོག་གོ །ལྔ་པར་དུས་གསུམ་གྱི་སངས་རྒྱས་བྱང་སེམས་དང་བདག་རྒྱུད་ཐ་དད་མེད་པར་རྟོགས་ཏེ། སེམས་ཀྱི་བསམ་པ་རྣམ་དག་མཉམ་པ་ཉིད་བཅུས་རྟོགས་སོ། །བཅུ་ནི། བསམ་པ་རྣམ་པར་དག་པ་མཉམ་པ་ཉིད་ཅེས་ཀུན་ལ་སྦྱར་ཏེ།འདས་པའི་སངས་རྒྱས་ཀྱི་ཆོས་ཀྱིས།ཚུལ་ཁྲིམས་ཀྱིས།སེམས་ཀྱིས།ལྟ་བ་དང་།ནེམ་ནུར།དོགས་པ་བསལ་བས།ལམ་དང་།ལམ་མ་ཡིན་པ་ཤེས་ནས། བྱང་ཆུབ་ཀྱི་ཕྱོགས་ཀྱི་ཆོས་ཐམས་ཅད་གོང་ནས་གོང་663

དུ་རྣམ་པར་བསྒོམས་པས། སེམས་ཅན་ཐམས་ཅད་ཡོངས་སུ་སྨིན་པར་བྱེད་པ་སྟེ། བཅུའོ། །དྲུག་པར་རྟེན་འབྲེལ་གྱི་ཆོས་ཉིད་ཀུན་བྱང་མིན་པར་རྟོགས་ནས་དེ་ལ་རྟོག་གོ །བདུན་པར་མཚན་མ་ཐམས་ཅད་མི་འབྱུང་བས་ཐ་དད་མེད་པའི་དོན་དུ་རྟོགས་ཏེ། མདོ་ལ་སོགས་པའི་མཚན་མ་ཐ་དད་མི་འབྱུང་ངོ་། །བརྒྱད་པར་མི་སྐྱེ་བའི་ཆོས་ལ་བཟོད་པ་ཐོབ་པས་ཆོས་དབྱིངས་ལ་ཀུན་བྱང་བྲི་འཕེལ་མེད་པར་རྟོགས་སོ། །ལྷུན་གྲུབ་ཏུ་མཚན་མ་ཐམས་ཅད་མི་འབྱུང་བས་ཆོས་དབྱིངས་དེ་མི་རྟོག་ཡེ་ཤེས་སམ། མཚན་མ་ལ་དབང་བའི་གནས་སུ་རིག་གོ །ས་བདུན་པ་མཚན་མེད་འབད་བཅས་ཡིན་པས་འདི་དང་ཁྱད་ཡོད་དོ། །ཇི་ལྟར་འདོད་བཞིན་ཞིང་དང་འཁོར་དག་པ་སྟོན་ནུས་པས་ཞིང་དག་པ་ལ་དབང་བའི་གནས་སུ་རིག་གོ །དགུ་པར་སོ་སོར་རིག་བཞི་ཐོབ་པས་ཡེ་ཤེས་ལ་དབང་བའི་གནས་སུ་རྟོགས་སོ། །བཅུ་པར་ཇི་ལྟར་འདོད་པ་བཞིན་སྤྲུལ་ནསརི་སེམས་ཅན་གྱི་དོན་བྱེད་པས་ལས་ལ་དབང་བའི་གནས་སུ་དང་། ཆོས་ཀྱི་ཚིག་དོན་འཛིན་པྱས་གཟུངས་དང་སྙོམས་འཇུག་གི་སྒྲིབ་པ་སྤངས་པས་ཏིང་ངེ་འཛིན་གྱི་སྒོ་ལ་དབང་བའི་གནས་སུ་རྟོགས་སོ། །དེའི་སྤང་བྱ་མ་རིག་པ་ཉན་ཐོས་ཀྱི་ཉོན་མོངས་ཅན་མིན་ཡང་བྱང་སེམས་ཀྱི་ཡིན་ནོ།།གསུམ་པ་ནི།མོས་པས་ཐོབ་པ་ནི།ཆོས་ལ་འདི་ནི་དེ་བཞིན་ནོ།།ཞེས་ངེས་པར་འཛིན་པས་ས་ལ་མོས་པའི་ཕྱིར་རོ། །སྤྱོད་པས་ཐོབ་པ་ནི། ས་དང་ལྡན་པའི་ཆོས་སྤྱོད་བཅུ།།ཡི་གེ་འདྲ་མཆོད་སྦྱིན་པ་དང་།།ཉན་དང་ཀློག་དང་ལེན་པ་དང་། །འཆད་དང་ཁ་ཏོན་བྱེད་པ་དང་། །དེ་སེམས་པ་དང་སྒོམ་པ་འོ།།ཞེས་ས་བཅུ་ཐོབ་པ་སྟེ།སྦྱིན་པ་གཞན་ལ་པོ་ཏི་སོགས་སྟེར་བ་དང་།ལེན་པ་དང་ནི། དང་བས་རང་ལ་ཚིག་དོན་ཡོད་པ་བྱེད་པའོ། །རྟོགས་པས་ཐོབ་པ་664

ནི། ས་དང་པོར་ཆོས་དབྱིངས་རྟོགས་པས་ཐམས་ཅད་རྟོགས་པ་སྟེ། དེ་དང་རིགས་གཅིག་པའི་ཕྱིར།ཇི་ལྟར་སྨྱུག་ཚིགས་དང་པོ་པ།།བཀས་པའི་ཚུལ་ལྟར་ཐམས་ཅད་ཀྱང་། །དེ་ལྟར་མྱུར་དུ་འགས་པར་འགྱུར། །དེ་བཞིན་ཡེ་ཤེས་གཅིག་ནས་གཅིག །ཅེས་སོ། །གྲུབ་པས་ཐོབ་པ་ནི། སྒོམ་པ་མཐར་ཕྱིན་པར་འགྲོ་བའོ།།བཞི་པ་ལ།ཞི་ལྷག་སྒོམ་ཚུལ་དང་།དེའི་ཕན་ཡོན་དང་།གཙོ་བོར་ཕར་ཕྱིན་སྒོམ་ཚུལ་དང་། དུས་ཇི་སྲིད་ཀྱིས་སྒོམ་པ་རྫོགས་པ་དང་བཞིའི་དང་པོ་ནི། ས་རེར་ཞི་ལྷག་ལྔས་སྒོམ་སྟེ། ས་གཅིག་ཏུ་ཐམས་ཅད་བསྡུས་ཏེ་སྒོམ་པ་འདྲེས་པ་དང་། མཚན་བཅས་མིན་གྱི་ཆོས་དབྱིངས་ཆོས་དབྱིངས་མཚན་མེད་སྒོམ་པ་མཚན་མེད་དང་།དེ་རྩོལ་བཅས་མིན་གྱི་ལྷུན་གྲུབ་དང་།དེ་ལ་མཆོག་ཡིན་མིན་གཉིས་མེད་ཀྱི་མཆོག་འབར་བར་དང་། དེས་ཀྱང་མི་ངོམས་པ་ཆོག་པར་མི་འཛིན་པ་སྒོམ་པའོ། །གཉིས་པ་ནི། ཏིང་ངེ་འཛིན་ལ་མཁས་པའི་སྐབས་སུ་བཤད་ཟིན་ཏོ། །གསུམ་པ་ས་བཅུ་ལ་ཕར་ཕྱིན་བཅུ་རིམ་བཞིན་སྒོམ་སྟེ། དྲུག་བཤད་ཟིན་ལ། ཐབས་མཁས་ཀྱིས་ནི། ཕྱིན་དྲུག་གི་དགེ་བ་སེམས་ཅན་ཐམས་ཅད་དང་ཐུན་མོང་དུ་བྱས་ཏེ་བླ་མེད་བྱང་ཆུབ་ཏུ་བསྔོ་བའོ།།སྨོན་ལམ་གྱིས་ནི།ཕྱི་མ་ལ་སྨོན་ལམ་སྣ་ཚོགས་སྒྲུབ་པས་ཕར་ཕྱིན་གྱི་རྐྱེན་སྡུད་པའོ།།སྟོབས་ཀྱིས་ནི།སོ་སོར་རྟོག་པ་དང་།སྒོམ་པའི་སྟོབས་ཀྱིས་ཕྱིན་དྲུག་རྒྱུན་མི་འཆད་པར་སྤྱོད་པའོ། །ཡེ་ཤེས་ཀྱིས་ནི། ཕར་ཕྱིན་རྣམ་པར་འཇོག་སྟེ། ཡེ་ཤེས་ཀྱིས་ཆོས་ལ་ལོངས་སྤྱོད་མྱོང་བ་དང་། སེམས་ཅན་སྨིན་པར་བྱེད་དོ། །དེ་བཞི་ཤེར་ཕྱིན་གྱི་མཉམ་རྗེས་ཀྱིས་བསྡུས། ས་ཐམས་ཅད་དུ་ཕར་ཕྱིན་ཐམས་ཅད་མི་སྒོམ་པ་མ་ཡིན་ཏེ། ཆོས་ཀྱི་རྣམ་གྲངས་དེ་ཕར་ཕྱིན་གྱི་སྡེ་སྣོད་ཀྱིས་བསྡུས་པའོ། །བཞི་པ་ནི། གང་ཟག་ལྔ་གྲངས་མེད་གསུམ་གྱིས་665

རྫོགས་ཏེ། མོས་སྤྱོད་གྲངས་མེད་དང་པོས། འོག་མ་གསུམ་གཉིས་པས། འདུ་བྱེད་མེད་པར་སྤྱོད་པ་གསུམ་པས་སྒོམ་པ་རྫོགས་ལ།གྲངས་མེད་ནི།སྤང་བྱས་ཟིལ་གྱིས་མི་ནོན་པའི་དགེ་བ་སྟོབས་ཅན་དང་། རྟག་ཏུ་དགེ་བཤེས་དང་འཕྲད་པའི་སྨོན་ལམ་སྟོབས་ཅན་དང་། སྡིག་གྲོགས་ཀྱིས་བཟློག་ཀྱང་མི་བཟློག་པའི་སེམས་བསྐྱེད་བརྟན་པ་དང་། འདི་དང་ཕྱི་མར་དགེ་བ་མི་ཉམས་ཤིང་ཁྱད་པར་དུ་འགྲོ་བ་དེ་ནས་བཟུང་སྟེ་རྩོམ་མོ། །བཟང་དང་སྨོན་པའི་སྟོབས་ཅན་དང་། །སེམས་བརྟན་ཁྱད་པར་འགྲོ་བ་ཡི། །བྱང་ཆུབ་སེམས་དཔའ་གྲངས་མེད་གསུམ། །ཀུན་ཏུ་རྩོམ་པ་མཛད་ཅེས་བརྗོད། །ཅེས་སོ། །གཉིས་པ་ནི། བྱང་ཆུབ་སེམས་དཔའ་རྣམ་དག་གི །དཀར་པོའི་ཆོས་རྣམས་ཀུན་རྫོགས་དང་། །བཟོད་རྣོན་ཐོབ་དང་རང་གི་ཐེག །ཟབ་ཅིང་རྒྱ་ཆེ་བསྟན་པ་ལ། །རྟོག་པ་ཙམ་དུ་རྟོགས་པའི་ཕྱིར། །མི་རྟོག་ཡེ་ཤེས་ཐོབ་པའི་ཕྱིར། །འདོད་པ་དང་ནི་མོས་པ་དག །དག་པ་བསམ་པ་དག་པ་ཉིད། །སྔ་ལོགས་སུའང་ཆོས་རྒྱུན་དེར། །སངས་རྒྱས་རྣམས་ནི་མཐོང་བས་ན། །བྱང་ཆུབ་ཉེ་བར་རྟོགས་གྱུར་ནས། །ཚེགས་མེད་པ་ནི་ཐོབ་ཕྱིར་རོ། །ཞེས་མོས་སྤྱོད་དུ་ཚོགས་རྫོགས་པ།བཟོད་པ་ཆེན་པོ་ཐོབ་པ།དམིགས་པ་རང་གི་ཆོས་ཟབ་ཅིང་རྒྱ་ཆེ་བ་ལ་དམིགས།ཡིད་བྱེད་ཆོས་ཐམས་ཅད་རྟོགས་པ་ཙམ་དུ་ཤེས།གཉེན་པོ་མི་རྟོག་ཡེ་ཤེས་ཐོབ། ངོ་བོ་འདོད་མོས་རྟགས་དག་པའི་སྔགས། ཆོས་རྒྱུན་ཏིང་ངེ་འཛིན་ལས་སངས་རྒྱས་མཐོང་བ་ཕན་ཡོན་བྱང་ཆུབ་ཚེགས་མེད་དུ་ཐོབ་པར་ཤེས་པ། ལྷག་བསམ་དག་པའོ། །བྱང་ཆུབ་དང་སེམས་ཅན་ལ་དམིགས་པའི་ཕྱིར་རམ། བྱང་ཆུབ་ཀྱི་ཕྱིར་སྲན་ཐུབ་པས་བྱང་སེམས་ཏེ། སཏྲ་སེམས་ཅན་དང་སྙིང་སྟོབས་ཡིན་ལ། ཡི་གེ་ཕྱིས་བསྣན་གྱིས་བཱི་ར་དཔའ་བ་666

དང་བརྟན་པ་ཡིན་པས། དོན་གྱི་ཟུར་གཉིས་ཀུར་བླངས་ནས་སྔོན་གྱི་མཁན་པོས་སེམས་དཔའ་ཞེས་བཀའ་བཅད་ལ། གཞུང་གཞན་དུའང་། བརྟན་ཕྱིར་སེམས་དཔར་བརྗོད་པར་བྱ། །ཞེས་སོ། །འབྱུང་པོ་དཔག་ཏུ་མེད་པ་རྣམས་འཇིགས་པ་མེད་པར་བྱ་བའི་ཕྱིར་ཡོན་ཏན་དཔག་ཏུ་མེད་པ་དང་ལྡན་པ་དེ་དག་ལ་ཕྱི་ཕྱིར་གོང་དུ་འགྲོ་བ་དང་ལྡན་པས་ས་སྟེ། བཅུ་ལ་གནས་པའོ། །གསུམ་པ་ནི། དང་པོ་ཉིད་དུ་རང་གཞན་གྱི་དོན་སྒྲུབ་ནུས་པ་ཐོབ་པས་རབ་དགའ་དང་། འཆལ་ཚུལ་གྱི་དྲི་མ་ཐག་བསྲིངས་པས་དྲི་མེད་དང་། ཏིང་ངེ་འཛིན་དང་སྙོམས་འཇུག་ཉམས་པ་མེད་པའི་གནས་ཡིན་པས་སམ། ཆོས་ཀྱི་སྣང་བ་ཆེན་པོའི་གནས་ཡིན་པས་འོད་བྱེད་པ་དང་། བྱང་ཆུབ་ཀྱི་ཕྱོགས་ཀྱི་ཆོས་སྒྲིབ་པ་ཐམས་ཅད་སྲེག་པའི་འོད་འཕྲོ་བ་དང་། བདེན་པ་ཤེས་པའི་མི་རྟོག་པ་དང་། ལོ་ཀ་པའི་ཤེས་པ་བཟོ་བ་ལ་སོགས་པ་རྟོག་བཅས་འགལ་བསྒྲུབ་དཀའ་བ་གཉིས་སྒྲུབ་པས་ཤིང་སོགས་དང་། རྟེན་འབྲེལ་ཤེས་པའི་གནས་ཡིན་པས་མི་རྟོག་ཡེ་ཤེས་ཀྱི་སྟོབས་ཀྱིས་ཀུན་བྱང་གཉིས་མེད་ཀྱི་ཤེར་ཕྱིན་མངོན་དུ་གྱུར་པ་སྟེ། དེ་རྣམས་ལ་གནས་པའི་གང་ཟག་ལ་མ་འདོད་བཞིན་དུ་མཚན་མ་དང་འདྲེས་པས་མཚན་སྤྱོད་དོ།།བཞི་པ་ནི།ས་དེ་ལ་སྦྱོར་བ་ལས་བྱུང་བའི་སྤྱོད་པའི་མཐའ་མཚན་མས་མི་བསྐྱོད་པར་སོང་བས་རིང་སོང་སྟེ།བསྒྲིབས་ན།ཇི་སྲིད་འདོད་པར་མཚན་མ་མངོན་གྱུར་མི་འབྱུང་བས་མཚན་མེད་སྤྱོད་པའོ། །ལྔ་པ་ནི། མཚན་མ་དང་འདུ་བྱེད་ཐམས་ཅད་ཀྱིས་ས་དེ་ལ་གཡོ་མི་ནུས་པས་མི་གཡོ་དང་། སོ་སོ་རིག་བཞི་ཤེས་པ་དང་པོ་ཐོབ་པའི་ཕྱིར་ལེགས་བློ་དང་། སྤྲིན་གྱིས་ནམ་མཁའ་བཀབ་ནས་མི་མངོན་པར་བྱེད། ཆུ་ཁོང་དུ་འཛིན་ཅིང་དེས་ནམ་མཁའི་ཁམས་འགེངས་པ་བཞིན།667

འདྲེས་ང།་ཆོས་ཐམས་ཅད་ཀྱི་སྤྱི་མཚན་ལ་དམིགས་པའི་ཆོས་ཐམས་ཅད་་་་་ཤེས་པ་བཟུང་བ་དང་། ཏིང་ངེ་འཛིན་གྱི་སྒོ་ཆུ་ལྟ་བུ་ཁོང་དུ་ཡོད་པའི་སྤྲིན་ལྟ་བུ་དེས་ནམ་མཁའ་ལྟར་རྒྱ་ཆེ་བའི་སྒྲིབ་པ་བཀབ་ནས་མི་མངོན་པར་བྱེད།ཆོས་སྐུས་བྱང་སེམས་ཀྱི་རྟེན་ལ་ཡོངས་སུ་རྫོགས་པར་བྱས་པས་རྒྱས་པར་་་་འགེངས་པས་ཆོས་སྤྲིན་ཞེས་ནོར་གྱི་རྩ་ལག་སྟེ། དེ་རྣམས་ཐེག་བསྡུས།་བཞིན་ནོ། །ས་དེ་གསུམ་ལ་ལྷུན་གྲུབ་ཏུ་རྣམ་པར་སྨིན་པ་ལས་བྱུང་བའི་མི་རྟོག་ཡེ་ཤེས་ཐོབ་པས་འདུ་བྱེད་མེད་པའོ། །བརྒྱད་པ་ནི། མདོ་ལས། རྒྱུན་སོགས་ཏེ།འབྲས་བུ་ཐོབ་ནས་སྒོམ་སྤང་རིམ་གྱིས་སྤོང་བ་རིམ་གྱིས་པ་དང་། གཅིག་ཅར་སྤོང་བ་གཅིག་སོགས་སོ། །ཇི་སྐད་བསྟན་པ་ནི། འབྲས་བུ་བཞི་རིམ་བཞིན་དུ་འབྱུང་བ་སྔར་བསྟན་པ་བཞིན་ནོ། །གཅིག་ཅར་ངེས་འབྱིན་གྱི་ལམ་དང་གང་ཟག་ནི། གང་ཟག་གང་བདེན་པ་རྟོགས་པ་སྟེ། མཐོང་ལམ་བསྐྱེད་ནས་མི་ལྕོགས་མེད། ཡིད་བྱེད་དང་པོ་གཉིས་ཙམ་ལ་བརྟེན་ཏེ། འདས་པའི་སྒོམ་ལམ་གྱིས་ཁམས་གསུམ་ས་དགུ་ན་སྤྱོད་པའི་ཉོན་མོངས་ཆེ་འབྲིང་དགུ་དགུ་པོ་རྣམས་འདོད་པའི་སྒོམ་སྤང་ཆེན་པོའི་ཆེན་པོ་སྤོང་བ་ན། སྲིད་རྩེའི་བར་གྱི་ཆེན་པོའི་ཆེན་པོ་སྤོང་ལ། དེ་བཞིན་དུ་འདིར་ཆུང་ངུའི་ཆུང་ངུ་སྤོང་བ་ན། སྲིད་རྩེའི་བར་གྱི་ཆུང་ངུའི་ཆུང་ངུ་སྤོང་བ་རྣམས་པས་གཅིག་ཅར་མཐོང་སྤང་སྤོང་བ་བཞིན་སྤོང་སྟེ། ལོ་མའི་ལམ་བཞིན་སའི་དབྱེ་བས་སོ་སོར་མི་འབྱེད་དོ། །མདོར། གཟུགས་གང་ཡིན་པ་ཅིའང་རུང་སྟེ་ཞེས་བྱ་བ་ནས་རྣམ་ཤེས་ཀྱི་བར་འདས་པ་ནས་ཐག་ཉེ་བའི་བར་དེ་ཐམས་ཅད་གཅིག་ཏུ་་་བསྡུས་ཏེ་གཅིག་ཏུ་ཟླུམ་མོ། །གཅིག་ཏུ་བསྡོམས། ཕུང་པོ་གཅིག་ཏུ་བྱས་ནས་འདི་ལྟར་སློབ་སྟེ། འདི་ཐམས་ཅད་མི་རྟོག་པ་ཞེས་སོགས་གསུངས་སོ། །ལམ་668

དེའི་འབྲས་བུ་ནི། ཁམས་གསུམ་གྱི་མཐོང་སྤང་དང་། སྒོམ་སྤང་མ་ལུས་པ་སྤངས་པས་ཕྱེ་བའི་ཕྱིར་འབྲས་བུ་ཐོབ་ནས་སྒོམ་སྤང་མ་ཟད་པ་རྒྱུན་ཞུགས་དང་། ཟད་ན་དགྲ་བཅོམ་སོགས་ཏེ། གདགས་པ་ནི། ཐ་སྙད་དུ་བྱ་བའོ། །བར་པ་གཉིས་མེད་དེ། དེ་ནི། འདོད་ཁམས་ཁོ་ནའི་སྒོམ་སྤང་ཕལ་ཆེར་སྤངས་པ་དང་། མ་ལུས་པར་སྤངས་པས་ཕྱེ་བའི་ཕྱིར་རོ། །འདིའི་དབང་དུ་བྱས་ནས་རྣམ་འབྱེད་ཀྱི་མདོ་ལས།རྒྱུན་ཞུགས་ཀྱི་འོག་ཏུ་དགྲ་བཅོམ་བཞག་གོ།དེ་ཕལ་ཆེར་ཏེ།མང་དུ་མཐོང་ཐོས་རྒྱུན་ཞུགས་ཐོབ་པའི་ཚེ་དེའམ་དེ་ནས་འཆི་བའི་ཚེ་ཀུན་ཤེས་པ་སྟེ། དགྲ་བཅོམ་འཐོབ་པར་བྱེད་དོ། །མི་བྱེད་ན། མྱུར་དུ་མྱ་ངན་ལས་འདའ་བའི་ཆེད་དུ་སྨོན་ལམ་གྱི་དབང་དང་།འདོད་པའི་སྒོམ་སྤང་ལྷག་མའི་དབང་གིས་འདོད་ཁམས་ཉིད་དེ། ཁོ་ནར་སྐྱེས་ཏེ་སངས་རྒྱས་འབྱུང་བ་མེད་ན། རང་རྒྱལ་ཚོགས་སྤྱོད་དུ་འགྱུར་རོ། །འབྱུང་ན། ཉན་ཐོས་དགྲ་བཅོམ་པར་འགྱུར་ཟེར་རོ། །གཉིས་པ་ལ། མངོན་རྟོགས་དངོས་དང་།དེས་བསྡུས་པའི་ཡོན་ཏན་གཉིས་ཀྱི་དང་པོ་ལ།བསྟན་བཤད།ཐེག་པ་ཆེ་ཆུང་གི་མངོན་རྟོགས་ཀྱི་ཁྱད་པར་གསུམ་གྱི་དང་པོ་ནི། ངོ་བོ་ནི། བདེན་པ་རྣམས་ལ་ངེས་པའི་ཤེས་རབ་ལྷན་ཅིག་འབྱུང་བ་རྒྱུ་དང་བཅས་པ་སྟེ།དེ་ནི།རེ་ཞིག་མཚན་ཉིད་ཡིན་ནོ། །ཞེས་བསྡུ་བར་འབྱུང་བ་བཞིན་ཏེ། དེ་ངེས་པའི་དོན་གྱིས་མངོན་རྟོགས་སོ།།དབྱེ་ན།བཅུ་སྟེ།ཚོགས་སྦྱོར།མཐོང་སྒོམ་གཉིས་ད མི་སློབ་ལམ་གྱི་དབང་དུ་བྱས་ནས་རིམ་པ་བཞིན་ཆོས། དོན། དེ་ཁོ་ན། རྗེས་ལ།དཀོན་མཆོག་སོགས་གཉིས་མཐར་ཐུག་གོ།ཐེག་པས་ཆེ་བ་ཉན་ཐོས་སོགས།།གཉིས་པ་ནི། གཞན་གྱི་སྒྲའི་དབང་དུ་བྱས་ཏེ་བདེན་སོགས་ཏེ། ཐར་ཆ་ཐ་མས་བསྡུས་པའི་མོས་དད་ཆེན་པོ་ཐོབ་པ་སྟེ། དེ་ཐོབ་པ་བདེན་པ་དེ་དག་ལ་669

ཆོས་མངོན་པར་རྟོགས་པས་རྟོགས་ཞེས་བརྗོད་པའོ།།དོན་མངོན་རྟོགས་ནི།ངེས་འབྱེད་ཆ་མཐུན་ཐ་མས་བསྡུས་པའི་གནས་སྐབས་ན། ཆོས་དེ་དག་ལ་ཚུལ་བཞིན་ཡིད་ལ་བྱེད་པའི་དབང་དུ་བྱས་ཏེ་བདེན་སོགས་ཏེ།ཆེན་པོ་ནི།ཚོགས་ལམ་ལ་ལྟོས་ནས་ཡིན་ནོ།།ཆུང་ངུ་ནི།ཚེ་འདིའི་དྲོད་དོ།།འབྲིང་པོ་ནི།རྩེ་མོ་དང་བཟོད་པའོ། །ཆེན་པོ་ནི། ཆོས་མཆོག་གོ །བདེན་བཞིའི་དེ་ཁོ་ན་མངོན་རྟོགས་ནི། གང་མཐོང་སོགས་སོ། །དེར་ནི་བདེན་པའི་དམིགས་རྣམ་འདི་དང་འདི་ལྟ་བུའོ། །ཞེས་རྣམ་པར་འཇོག་བྱེད་མཐའ་བྱུང་སྟེ། རྗེས་ཐོབ་ཀུན་རྫོབ་ཤེས་པ་རྣམས་འདས་པའི་ཡེ་ཤེས་ཀྱི་དབང་གིས་དེའི་ས་བོན་གསོ་བའི་ཕྱིར་ཐོབ་ཀྱི། མངོན་དུ་མི་བྱེད་དེ། མཐོང་ལམ་སྐད་ཅིག་བཅུ་དྲུག་རྒྱུན་མི་འཆད་པས་ལོ་ཀ་པའི་སེམས་ཀྱི་སྐབས་མེད་པའི་ཕྱིར་རོ། །ཀུན་རྫོབ་ཤེས་པ་དེ་དག་ནི་སོགས་སོ། །མཐོང་ལམ་གྱི་རྗེས་ལ་མངོན་རྟོགས་ནི། མཐོང་ལམ་གྱི་གོང་དུ་འདས་མ་འདས་ཀྱི་སྒོམ་སོགས་སོ།།དཀོན་མཆོག་ནི།བདེན་གསུམ་མཐོང་ན་ཚུལ་ཁྲིམས་དང་། །ཆོས་ལ་ཤེས་ནས་དད་པ་ཐོབ། །ལམ་མངོན་རྟོགས་ན་སངས་རྒྱས་དང་། །དེ་ཡི་དགེ་འདུན་དག་ལ་ཡང་། །ཞེས་པས།བདེན་པ་སྔ་མ་གསུམ་མཐོང་ན་ཆོས་ལ་དད་ཅིང་ཚུལ་ཁྲིམས་ཐོབ་ལ ལམ་རྟོགས་ན་སངས་རྒྱས་དང་དགེ་འདུན་ལའང་ཤེས་ནས་དད་དོ། །དཀོན་མཆོག་གསུམ་ནི། སངས་རྒྱས་དགེ་འདུན་བྱེད་པའི་ཆོས། །མི་སློབ་པ་དང་གཉིས་ཀ་དང་། །མྱ་ངན་འདས་ལ་སྐྱབས་སུ་འགྲོ། །ཞེས་སངས་རྒྱས་སུ་བྱེད་པའི་ཆོས། མི་སློབ་ཆོས་ཟད་པ་ཤེས་པ་འཁོར་འདས་ཁོ་ན་ཡིན་གྱི། གཟུགས་སྐུ་སྔ་ཕྱི་ཁྱད་མེད་པའི་ཕྱིར་མིན་ནོ། །དགེ་འདུན་དུ་བྱེད་པའི་ཆོས། སློབ་མི་སློབ་ཀྱི་ལམ་བདེན་ཡིན་ལ།ཆོས་ནི།མྱང་འདས་སོ་སོར་བརྟགས་འགོག་སྟེ།670

དེ་དག་སྐྱབས་སུ་འགྲོ་ཡུལ་ཡིན་ལ། ཤེས་ནས་དད་ཡུལ་གྱི་ཆོས་ནི། བདེན་པ་སྔ་མ་གསུམ་དང་། བྱང་སེམས་དང་། བསེ་རུ་ལྟ་བུའི་ལམ་ཚོགས་སུ་མ་ཚང་བས་ཆོས་སོ། །མདོ་སྡེ་པ། གཟུགས་སྐུ་སངས་རྒྱས་མིན་པས་དེ་ལ་ངན་སེམས་ཀྱིས་ཁྲག་ཕྱུང་བས་མཚམས་མེད་དུ་མི་འགྱུར་ཞིང་། དེ་དག་ལོ་གའི་སེམས་ལ་གནས་པ་ན་སངས་རྒྱས་དགྲ་བཅོམ་ཡང་མིན་པར་འགྱུར། དེ་བཞིན་དུ་ཚུལ་ཁྲིམས་ཁོ་ནའང་དགེ་སློང་དུ་འགྱུར་རོ། །དེས་ན་དེའི་རྟེན་ཡང་སངས་རྒྱས་སུ་བྱེད་པའི་ཆོས་ཡིན་པས་སངས་རྒྱས་ཡིན་ལ། དགེ་འདུན་ཡང་དེ་དང་འདྲའོ། །ཞེས་འདོད་དོ། །འདིར་ནི། ཤེས་བྱ་ཐམས་ཅད་ཆགས་ཐོགས་མེད་པར་མཁྱེན་པའི་མཐུ་བརྙེས་པས་གནས་གྱུར་ཏེ་མངོན་པར་བྱང་ཆུབ་པ་ནི།སངས་རྒྱས་ཏེ། གཏི་མུག་གི་གཉིད་གཉིས་སངས་ཤིང་མཁྱེན་པའི་བློ་རྒྱས་པའི་ཕྱིར་ཏེ། གཏི་མུག་གཉིད་གཉིས་སངས་ཕྱིར་དང་། །བློ་རྒྱས་ཕྱིར་ན་སངས་རྒྱས་པ།།ཞེས་སོ།།ཆོས་ནི།བསྟན་པའི་ཆོས་གསུང་རབ།སྒྲུབ་པའི་ཆོས་འཕགས་ལམ་ཡན་ལག་བརྒྱད་འཁོར་བཅས། དོན་དམ་པའི་ཆོས་ལྷག་བཅས་ལྷག་མེད་ཀྱི་མྱང་འདས་ནི།འཁོར་བར་ལྟུང་བ་འཛིན་པའི་ཆོས་སོ།།འཕགས་པའི་གང་ཟག་ཞུགས་འབྲས་བརྒྱད་ནི།ཕན་ཚུན་མི་ཕྱེད་པའམ།སྟོན་པ་དང་མི་ཕྱེད་པའི་ཕྱིར་དགེ་འདུན་ནོ།།དེ་རྣམས་དཀོན་པ་དང་།རིན་ཆེ་བ་དང་།དགའ་བར་བྱེད་པ་དང་།ཕན་འདོགས་པ་དང་།མི་མ་ཡིན་པ་ལ་སོགས་པའི་གནོད་པའི་གཉེན་པོར་གྱུར་པའི་ཕྱིར་རིན་པོ་ཆེ་དང་འདྲ་བས་དཀོན་་་་་་་་མཆོག་གོ།ཁ་ཅིག ཐུབ་དབང་གི་ནི་སྐུ་གསུམ་དང་།།མྱ་ངན་འདས་དང་གང་ཟག་བརྒྱད།།ཅེས་སྐུ་གསུམ།ཆོས་མྱང་འདས།དགེ་འདུན་གང་ཟག་ཡ་བརྒྱད་ཡིན་ལ། བྱང་སེམས་སངས་རྒྱས་དཀོན་མཆོག་གི་ཁོངས་སུ་གཏོགས་ཏེ། ཤཱ་671

རིའི་ལུང་ལས་དགྲ་བཅོམ་པས།།བྱང་ཆུབ་སེམས་དཔར་ཕྱག་བྱས་ཉིད།།འདི་དག་དཀོན་མཆོག་གསུམ་གཞན་མིན། །སངས་རྒྱས་ཁོངས་སུ་གཏོགས་པར་འདོད།།ཅེས་འབྱུང་སྟེ།འདིར་སྐབས་མིན་ནོ།།འདིར་ཀྱེ་མ།བཅོམ་ལྡན་འདི་ནི། ཡང་དག་པར་རྫོགས་པའི་སངས་རྒྱས་སོ། །དེའི་ཆོས་ནི། ལེགས་པར་གསུངས་པའོ། །དེའི་ཉན་ཐོས་ཀྱི་དགེ་འདུན་ནི། ལེགས་པར་ཞུགས་པའོ། །ཞེས་ཡང་དག་པར་ཇི་ལྟ་བར་ཤེས་ནས་ཡིད་ཆེས་པའི་དད་པ་ཟག་མེད་དོ། །འཆལ་ཚུལ་ཀུན་མི་འབྱུང་སོགས་ནི། མི་བྱ་བའི་སྡོམ་པ་འཕགས་པ་དགྱེས་པའི་ཚུལ་ཁྲིམས་ཀྱིས་བསྡུས་པ་ཐོབ་པས་དེའི་མི་མཐུན་ཕྱོགས་ངན་འགྲོའི་་རྒྱུའི་མི་དགེ་བ་ཟད་ཅིང་མི་བྱེད་པར་ཤེས་ནས་འཕགས་པ་སློབ་པ་འདི་་་་་་སོགས་ཏེ། ཆོས་ངན་ཡ་ང་བ་སྤྱོད་པ་དང་། དུཿཁ་ཆེན་པོ་མྱོང་བ་དང་། འོག་དང་གཡང་ས་ཡིན་ཅིང་ཞན་པའི་སྒྲ་འབྱིན་པས་རིམ་བཞིན་ངན་སོང་་་་་་་་སོགས་ཏེ། དེ་དག་གི་རྒྱུ་སྔར་བྱས་ཟད་པའོ། །ཕྱིས་མི་གསོག་པ་ནི། སྡིག་ཆེན་ཀུན་སློང་གི་ཉོན་མོངས་སྤངས་པའི་ཕྱིར་བདག་ཡང་ངན་སོང་སྐྱེ་འགྱུར་གྱི་ལས་མཚམས་མེད་སོགས་སོ། །བྱས་ནས་སྔ་མ་དད་པའི་ཚུལ་ཁྲིམས་ཏེ། རྫས་གཉིས་མཐོང་ལམ་ནས་ཐོབ།སྒོམ་ལམ་ནས་མངོན་དུ་བྱེད་དོ།།མཐར་ཐུག་ནི།གནས་ངན་ལེན་ཐམས་ཅད་རྒྱུན་བཅད་པ་སོགས་ཇི་ལྟར་སོགས་སོ། །ཉན་ཐོས་ཀྱི་ནི། སྔར་གྱི་མངོན་སོགས་ཏེ། གཞན་གྱི་སྒྲ་ལ་བརྟེན་ནས་ཐོབ་པས་ཉན་ཐོས་ཀྱིའོ། །བདུན་པོ་ཕལ་ཆེར་སྲིད་པ་ཐ་མ་པའི་དུས་སུ་སློབ་དཔོན་གཞན་སོགས་སོ། །ཉན་རང་འདུལ་བའི་ཐབས་ལ་མཁས་པའི་ཕྱིར་ཉན་རང་གི་མངོན་རྟོགས་བདུན་པོ་ལ་ཡང་དག་པར་ཏེ། མ་ནོར་བར་འགྲུབ་པའི་ཐབས་ཡོངས་སུ་ཤེས་པའི་བཟོད་པ་སྟེ། ཆོས་ངེས་སེམས་ཀྱི་ཤེས་པའོ། །672

སེམས་ཅན་གྱི་དོན་བྱ་དགོས་པའི་ཕྱིར་དེའི་ལམ་གྱི་ངེས་འབྱུང་མངོན་་་་་་་་སོགས་སོ། །དེ་ལྟར་ཤེས་བྱའི་མངོན་རྟོགས་བསྟན་པ་མངོན་དུ་བྱ་བ་སྟོན་པ་ཡང་དྲོད་རྩེར་དོན་ཡིད་ཀྱི་བརྗོད་པ་ཙམ་དུ་ཤེས་པས་ཀུན་བཏགས་ལ་་་་་་་ཞུགས།བཟོད་མཆོག་ཏུ་རྣམ་རིག་ཙམ་དུ་ཤེས་པས་གཞན་དབང་ལ་ཞུགས།ས་རབ་དགའ་རྣམ་རིག་ཙམ་དུའང་མི་སྣང་བར་ཆོས་ཀྱི་དབྱིངས་མངོན་་་་་སུམ་གྱིས་རྟོགས་པ་དམིགས་བྱ་དམིགས་བྱེད་མཉམ་ཉིད་དུ་ཤེས་པའི་ཡེ་་་་་ཤེས་ཐོབ་སྟེ་ཡོངས་གྲུབ་ལ་ཞུགས་ནས་སྐྱོན་མེད་སོགས་ཏེ། སེམས་ལས་གཞན་མེད་པར་ནི་བློས་རྟོགས་ནས། །དེ་ཕྱིར་སེམས་ཀྱང་མེད་པ་ཉིད་དུ་རྟོགས།།བློ་དང་ལྡན་པས་གཉིས་པོ་མེད་རྟོགས་ནས།།དེ་དང་མི་ལྡན་ཆོས་ཀྱི་དབྱིངས་ལ་གནས། །ཞེས་སོ། །གསུམ་པ་ནི། ཉན་ཐོས་སོགས་ཏེ།ཤིན་ཏུ་རྒྱས་པའི་སྡེ་སྣོད་ལ་ཤེས་རབ་གསུམ་གྱིས་དམིགས་པས་དམིགས་སོགས་དང་།སྦྱིན་ཚུལ་བསོད་ནམས།ཤེས་རབ་ཡེ་ཤེས།གཞན་གསུམ་གཉིས་ཀ་སྟེ།ཚོགས་གཉིས་གྲངས་མེད་གསུམ་དུ་བསགས་པས་ཉེ་སོགས་དང་། བདག་མེད་གཉིས་ཀ་ཤེས་པས་རབ་སོགས་དང་། བདག་གཞན་མཉམ་པར་ཁས་ལེན་པས་ཁས་སོགས་དང་།ས་བཅུས་ངེས་པར་འབྱུང་བའི་ཕྱིར་ངེས་སོགས་ཏེ།ཁ་ཅིག ཉན་ཐོས་ལ་མེད་པས་སོ།།ཟེར་རོ།།ཇི་ལྟར་ཉན་ཐོས་ཐེག་པ་ལ།།ཉན་ཐོས་ས་ནི་བརྒྱད་བཤད་པ།།ཞེས་ཀྱང་འབྱུང་ངོ་།།མི་གནས་པའི་མྱང་འདས་ཐབས་ཤེས་ཀྱིས་འཛིན་པས་ཡོངས་སོགས་སོ། །སངས་རྒྱས་ཀྱི་ཞིང་ཡོངས་སུ་སྦྱོང་ཞིང་གདུལ་བྱའི་སྐྱེ་བོ་ཉེ་བར་སྡུད་པས་གནས་སོགས་དང་། ཕ་སངས་རྒྱས་ཀྱི་གདུང་གསོབ་ནུས་པའི་བུ་ཐུ་བོའི་མཚན་ཉིད་ཅན་ཡིན་པས་བཙུན་སོགས་དང་། སངས་རྒྱས་ཀྱི་འཁོར་གྱི་དཀྱིལ་འཁོར་དུ་པདྨ་ལ་རྫུས་ཏེ་སྐྱེས་673

ནས་སངས་རྒྱས་མ་ཐོབ་པར་མི་འབྲལ་བས་སྐྱེ་སོགས་ཏེ། དཀྱིལ་འཁོར་ནི།ཟག་མེད་ཀྱི་དབྱིངས་སུ་བཤད་དོ། །འབྲས་བུ་ལ་ཉོན་མོངས་ཅན་ཡིན་མིན་གྱི་ས་བོན་སྤངས་པས་ཡོན་ཏན་བླ་ན་མེད་པའི་གནས་སུ་གྱུར་པ་སྟེ། ཅུང་ཟད་བཤད་ན། ཕུང་པོ་ལྔའི་གཟུགས་གྱུར་པས་ཞིང་ལུས། མཚན་དཔེ།དབྱངས་མཐའ་ཡས་ཤིང་སྤྱི་གཙུག་བལྟར་མི་མངོན་པ་ལ་དབང་འབྱོར།ཚོར་བས་བདེ་བ་ཚད་མེད་ལ། འདུ་ཤེས་ཀྱིས་མིང་ཚིག་ཡི་གེའི་ཚོགས་ཐམས་ཅད་ཀྱིས་བསྟན་པ་ལ། འདུ་བྱེད་ཀྱིས་སྤྲུལ་བསྒྱུར། འཁོར་བསྡུ། དཀར་པོའི་ཆོས་བསྡུ་བ་ལ་དང་། རྣམ་ཤེས་ལས་ཡེ་ཤེས་བཞི། ཀུན་གཞི་གནས་གྱུར་པས་རྟག་ཏུ་ང་ཡི་བ་མེད་པ་དང་། ཡུལ་གྱི་སྒོ་ནས་ཡོངས་སུ་མ་ཆད། དུས་ཀྱི་སྒོ་ནས་རྟག་ཏུ་ལྡན་པ་དང་། རྟག་ཏུ་སྒྲིབ་པ་དང་བྲལ་བའི་ཕྱིར་ཤེས་བྱ་ཐམས་ཅད་ལ་མ་རྨོངས་ལ། ཡུལ་གྱི་རྣམ་པ་མེད་པས་མངོན་དུ་མ་ཕྱོགས་པ་སྟེ། མེ་ལོང་ཡེ་ཤེས་ང་ཡིར་མེད། །ཡོངས་སུ་མ་ཆད་རྟག་ཏུ་ལྡན། །ཤེས་བྱ་ཀུན་ལ་མ་རྨོངས་ལ། །རྟག་ཏུ་དེ་ལ་མངོན་ཕྱོགས་མིན། །ཞེས་སོ། །ཉོན་ཡིད་ལས་གནས་སྐབས་མི་རྟོག་ཡེ་ཤེས་ལ་དབང་ཞིང་། མཐར་མཉམ་ཉིད་ཡེ་ཤེས་རྒྱུ་བདག་གཞན་མཉམ་པར་བསྒོམས་པ་ལས་བྱུང་བའི་མི་གནས་པའི་མྱང་འདས་སུ་་ཞུགས་པ་སྟེ། མཉམ་ཉིད་ཡེ་ཤེས་སེམས་ཅན་ལ། །སྒོམ་པ་དག་པ་ལས་འདོད་དེ། །མི་གནས་ཞི་བར་ཞུགས་པ་ནི། །མཉམ་ཉིད་ཡེ་ཤེས་ཡིན་པར་འདོད། །ཅེས་སོ། །ཡིད་ཤེས་ལས། ཡེ་ཤེས་དང་ལས་ལ་དབང་བ་དང་། སོར་རྟོག་ཡེ་ཤེས་ཤེས་བྱ་ཐམས་ཅད་ཐོགས་མེད་དུ་མཁྱེན་ཅིང་གཟུངས་དང་ཏིང་ངེ་་་་་འཛིན་གྱི་གཏེར་ལྟ་བུ་སྟེ། སོ་སོར་རྟོག་པའི་ཡེ་ཤེས་ནི། །ཤེས་བྱ་ཀུན་ལ་རྟག་མི་ཐོགས། །ཏིང་ངེ་འཛིན་དང་གཟུངས་རྣམས་ཀྱི། །གཏེར་དང་འདྲ་བ་ཁོ་ན་674

ཡིན། །ཞེས་སོ། །དབང་ཤེས་ལྔ་ལས་ཞིང་དག་པ་དང་བྱ་གྲུབ་ཡེ་ཤེས་ལོ་མའི་ཁམས་ཐམས་ཅད་དུ་སྤྲུལ་པ་སྣ་ཚོགས་ཀྱིས་སེམས་ཅན་གྱི་དོན་མཛད་པ་སྟེ།བྱ་བ་གྲུབ་པའི་ཡེ་ཤེས་ནི།།ཁམས་རྣམས་ཀུན་ཏུ་སྣ་ཚོགས་ཤིང་།།དཔག་མེད་བསམ་ཡས་སྤྲུལ་པ་ཡིས། །སེམས་ཅན་དོན་ཀུན་སྒྲུབ་པ་འོ། །ཞེས་སོ། །གཞན་ཡང་འཁྲིག་པ་ཡིས་བདེ་བར་གནས་པ་དང་། བུད་མེད་མཐོང་བས་ཉོན་མི་མོངས་པའོ། །ནམ་མཁས་ནམ་མཁའ་མཛོད་སོགས་ལ་དབང་འབྱོར་ཞིང་འགྲོ་བ་དང་གཟུགས་ཀྱི་གོ་འབྱེད་པའོ། །སངས་རྒྱས་ཀྱི་ཆོས་མ་འདྲེས་པ་བཞི་བཅུ་སོགས་ཡོན་ཏན་དཔག་མེད་འགྲུབ་པ་ཡོན་སོགས་དང་། རྣམ་པར་དག་དང་ཡོངས་དག་དང་།།ལུས་དང་ལོངས་སྤྱོད་རྫོགས་པ་དང་།།ལས་ཀྱིས་སངས་རྒྱས་ཆོས་རྣམས་ཀྱི།།ཁྱད་པར་ཡོངས་སུ་བརྗོད་པ་ཡིན།།ཞེས་པ་ལྔ་ནི།སྒྲིབ་གཉིས་བག་ཆགས་དང་བཅས་པ་སྤངས་པ་དང་། ཞིང་དག་པ་དང་། སྐུ་གསུམ་དང་རིམ་པ་བཞིན་ནོ། །སྐུ་གསུམ་ལ་ཆོས་ཀྱི་སྐུ་གནས་ཡོངས་སུ་གྱུར་པའི་མཚན་ཉིད་ནི། ངོ་བོ་ཉིད་དམ་རང་བཞིན་གྱི་སྐུ་སྟེ། ཆོས་ཐམས་ཅད་ལ་དབང་བསྒྱུར་བའི་ངོ་བོ་ཡིན་པའི་ཕྱིར་རོ། །དེ་ཆོས་དྲུག་གིས་བསྡུས་ཏེ། རྣམ་དག་གིས་ནི་ཀུན་གཞི་གནས་གྱུར་ནས་ཆོས་སྐུ་ཐོབ་པ་དང་། རྣམ་སྨིན་པས་ནི། དབང་པོ་གཟུགས་ཅན་གྱུར་ནས་རྣམ་སྨིན་གྱི་ཡེ་ཤེས་ཐོབ་པ་དང་།གནས་པ་པས་ནི། འདོད་པ་ལ་སྤྱོད་པ་ལ་སོགས་པ་གྱུར་ནས་ཡེ་ཤེས་ཚད་མེད་པས་གནས་པ་ཐོབ་པ་དང་།དབང་འབྱོར་པས་ནི།ཡོངས་སུ་འཛིན་པའི་ལས་སྣ་ཚོགས་གྱུར་ནས་ལོ་ཀུའི་ཁམས་ཐམས་ཅད་དུ་ཐོགས་མེད་དུ་མངོན་པར་ཤེས་པའི་ཡེ་ཤེས་ལ་དབང་འབྱོར་པ་ཐོབ་པ་དང་། ཐ་སྙད་ལས་ནི།མཐོང་ཐོས་སོགས་ཀྱི་ཐ་སྙད་གྱུར་ནས་སེམས་ཅན་ཐམས་ཅད་ཀྱི་སེམས་་་་་675

ཚིམ་པར་བྱ་བའི་བསྟན་པ་མཁྱེན་པ་ལ་དབང་འབྱོར་པ་ཐོབ་པ་དང་། སེལ་བ་པས་ནི། ཉེས་གནོད་སེལ་བ་གནས་གྱུར་ནས་སེམས་ཅན་ཐམས་ཅད་ཀྱི་གནོད་པ་ཐམས་ཅད་སེལ་མཁྱེན་པ་ཐོབ་པས་སོ། །མདོར་ན། ཕར་ཕྱིན་ནས་སྤངས་རྟོགས་མཐར་ཐུག་རང་བཞིན་སྐྱེ་མཆེད་ཀྱི་མཚན་ཉིད་ཅན་དུ་བཤད་པ་དང་མཐུན་ནོ། །ལོངས་སྐུ་ནི། ཆོས་སྐུ་དེ་ལ་བརྟེན་པའམ་དེའི་དབང་གིས་ས་ཆེན་པོར་ཆུད་པའི་བྱང་སེམས་རྣམས་ལ་ཞིང་དག་པ་དང་། ཐེག་ཆེན་གྱི་ཆོས་ལ་ལོངས་སྤྱོད་པ་སྣང་བའི་ཡེ་ཤེས་ཏེ། མཚན་དཔེས་བརྒྱན་ཅིང་ཐེག་ཆེན་གྱི་ཆོས་འབའ་ཞིག་ལོངས་སྤྱོད་མྱོང་བར་མཛད་པའོ། །སྤྲུལ་སྐུ་ནི། ཆོས་སྐུ་ལ་བརྟེན་ནས་མཛད་པ་བཅུ་གཉིས་སྟོན་པ་བྱང་ཆུབ་ཆེན་པོའི་སྤྲུལ་པ་་་དང་། པི་ཝང་ལེན་པ་སོགས་བཟོ་དང་། སྐྱེ་བ་མྱང་འདས་སྟོན་པའོ། །སངས་རྒྱས་རྣམས་ཀྱི་སྐུ་དབྱེ་བ།།རང་བཞིན་ལོངས་སྤྱོད་རྫོགས་པ་དང་།།གཞན་ནི་སྤྲུལ་པའི་སྐུ་ཡིན་ཏེ། །དང་པོ་གཉིས་པའི་རྟེན་ཡིན་ནོ། །ཞེས་དང་། བཟོ་དང་སྐྱེ་དང་བྱང་ཆུབ་ཆེ།།མྱ་ངན་འདས་པ་རྟག་སྟོན་པ།།སངས་རྒྱས་སྤྲུལ་པའི་སྐུ་འདི་ནི། །རྣམ་པར་གྲོལ་བའི་ཐབས་ཆེན་པོ། །ཞེས་སོ། །ཡེ་ཤེས་བཞིའི་དང་པོ་ཆོས་སྐུ།བར་པ་གཉིས་ལོངས་སྐུ།ཐ་མ་སྤྲུལ་སྐུའོ།།གཉིས་པ་རང་དོན།གསུམ་པ་གཞན་དོན།དང་པོ་དེ་གཉིས་པོའི་རྟེན་ཏེ།སྐུ་གསུམ་དག་གིས་སངས་རྒྱས་ཀྱི། །སྐུ་བསྡུས་པར་ནི་ཤེས་བྱ་སྟེ། །སྐུ་གསུམ་དག་གིས་རང་བཞིན་གྱི། །དོན་འདི་རྟེན་དང་བཅས་པར་བསྟན། །ཞེས་སོ། །ཕུང་པོ་ལྷག་མེད་ཀྱི་དབྱིངས་སུ་ཡང་སེམས་ཅན་ཐམས་ཅད་ལ་ཕན་པའི་ཡོན་ཏན་རྒྱུན་མི་གཅོད་པས་མྱ་་་་ངན་སོགས་དང་སངས་རྒྱས་ཐམས་ཅད་ཆོས་དབྱིངས་རྣམ་དག་ཏུ་རོ་གཅིག་ཏུ་འདྲེས་ཤིང་། དེ་ལ་བརྟེན་པ་རྣམ་པ་ཀུན་མཁྱེན་ཉེ་བར་འདྲེས་པ་ལ་676

སངས་རྒྱས་ཀུན་སོ་སོར་མཐུ་དང་ལྡན་པ་སོགས་དང་། སྒྲིབ་གཉིས་ཐམས་ཅད་དག་པ་དང་། སེམས་ཅན་ཐམས་ཅད་རེ་རེ་འདུལ་བ་ལའང་སངས་རྒྱས་ཐམས་ཅད་ཀྱི་མཛད་པ་འདྲེས་སོགས་ཏེ། དེ་བཞིན་ཟག་མེད་དབྱིངས་ན་ཡང་།།སངས་རྒྱས་དཔག་ཏུ་མེད་འདྲེས་ཤིང་།།མཛད་པ་གཅིག་ནི་མཛད་པ་ལ། །ཡེ་ཤེས་སྣང་བ་མཛད་པར་འདོད། །ཅེས་སོ། །ཕྱོགས་བཅུའི་ལོ་ཀ་ཐམས་ཅད་དུ་ཅི་རིགས་པར་ལ་ལར་མངོན་སོགས་དང་།ལ་ལར་ཆོས་འཁོར་བསྐོར།ལ་ལར་མྱ་ངན་སོགས་ཏེ། ལ་ལར་རྫོགས་པར་བྱང་ཆུབ་སྟོན། །ལ་ལར་མེད་བཞིན་མྱ་ངན་འདའ། །ནམ་ཡང་མེད་པ་མ་ཡིན་ཏེ། །དེ་བཞིན་གཤེགས་པ་རྟག་པའི་སྐུ། །ཞེས་སོ། །མཐོང་བ་ཙམ་གྱིས་འོན་ལོང་སྨྱོ་སོགས་ཀྱི་གནོད་པ་ལས་དང་། མི་དགེ་བའི་གནས་ལས་བསླངས་ནས་དགེ་བའི་གནས་ལ་འཇོག་པའམ།འོད་ཀྱིས་ངན་སོང་ལས་ཐར་པར་བྱས་ནས་དེར་མི་འགྲོ་བ་ལ་འགོད་པའམ། མཐོང་ལམ་ལ་བཀོད་ནས་དེར་གཏན་མི་སྐྱེ་བར་བྱེད་པས་ངན་སོང་ལས་དང་། མུ་སྟེགས་ཅན་གྱི་ལྟ་བ་ལས་བཟློག་ནས་བསྟན་པ་ལ་འགོད་པ་ཐབས་མིན་ལས་དང་། ཁམས་ལས་འདས་པའི་ལམ་སྒྲུབ་པས་ཐེག་པ་གཉིས་ཀྱི་མྱ་ངན་ལས་བཟློག་པས་འཇིག་ཚོགས་ལས་དང་། ཉན་ཐོས་མ་ངེས་པ་ཐེག་ཆེན་ལ་ཞུགས་པ་དང་། བྱང་སེམས་མ་ངེས་པ་ཐེག་དམན་དུ་མི་ལྟུང་བར་བྱེད་པས་ཐེག་དམན་ལས་ཡོངས་སུ་སྐྱོབ་པ་སྟེ། ལྔའོ། །འཚེ་བ་དག་ནི་ཐམས་ཅད་དང་།།ངན་སོང་དང་ནི་ཐབས་མིན་དང་།།འཇིག་ཚོགས་ཐེག་པ་དམན་པ་ལས།།དེ་ཕྱིར་སྐྱབས་ཀྱི་དམ་པ་འོ།།ཞེས་སོ།།གཉིས་པ་ལ།ཡོན་ཏན་ཁྱད་པར་ཅན་རྣམས་མངོན་རྟོགས་གང་གིས་བསྡུས་པ་དང་།མིང་གི་དབྱེ་བ་མདོར་བསྟན། ངོ་བོ་ངོས་བཟུང་བས་རྒྱས་པར་བཤད། སྒྲུབ་པའི་རྟེན་དང་677

གང་ཟག་ངོས་གཟུང་། མཉམ་རྗེས་ཀྱི་སྒོ་ནས་ངོ་བོ་གཉིས་སུ་དབྱེ། སོ་སོའི་བྱེད་ལས་དང་དྲུག་གི་དང་པོ་ནི། སྔར་གྱི་མངོན་རྟོགས་རྣམས་ཀྱིས་མ་བསྡུས་པའི་འཕགས་པའི་ཡོན་ཏན་གྱི་ཆོས་འགའ་ཡང་མེད་པས་ཚད་སོགས་སོ། །ཡོན་ཏན་དེ་དག་འཕགས་པའི་སྒོམ་ལམ་དང་། མི་སློབ་ལམ་དུ་བསྒྲུབ་པའི་ཕྱིར་རྗེས་ལ་སོགས་ཏེ། དེའང་འཕགས་པའི་རྒྱུད་ལ་ཡོད་ཚོད་ཀྱི་དབང་དུ་བྱས་པའོ།།གཉིས་པ་ནི།དེ་དག་ཀྱང་ཚད་མེད་སོགས་ཏེ།མཚན་བཅུ་དགུའོ།།གསུམ་པ་ནི།ཚད།རྣམ།ཟིལ།ཟད།ཉོན།བསམ།སོར།མངོན།མཚན།ཡོངས།སྟོབས།མི།དྲན།བསྲུང་།བསྙེལ།བག ཐུགས།སངས།རྣམ་མཁྱེན་ནོ།།ཞེས་བཅུ་དགུ་ལ་རྣམ་པ་ལྔས་ཅི་རིགས་སུ་མཚན་ཉིད་བཤད་དེ། གནས་ནི། ཕལ་ཆེར་གྱི་བསམ་གཏན་ཡིན་ལ། དམིགས་བསལ་ཡོད་པ་རྣམས་འཆད་པར་འགྱུར་རོ། །དམིགས་རྣམ་རང་གི་སྐབས་སུ་འཆད་ལ། ངོ་བོ་འགོག་པའི་རྣམ་ཐར་མ་གཏོགས་པ་ཐམས་ཅད་ཏིང་ངེ་འཛིན་དང་ཤེས་རབ་ཡིན་ལ། མཛོད་དང་འདོད་ལུགས་མི་མཐུན་པ་རྣམས་ཐད་ཤར་འཆད་དོ། །གྲོགས་ནི། ངོ་བོ་ཏིང་ངེ་འཛིན་དང་ཤེས་རབ་གང་ཡིན་དེ་དང་མཚུངས་ལྡན་གྱི་སེམས་སེམས་་་་་བྱུང་གཞན་ཐམས་ཅད་དོ། །དེ་ལྟར་ཤེས་ནས་སོ་སོ་ལ་སྦྱར་ཏེ་བཤད་པར་བྱའོ།།དེ་ལ་སྡེ་ཚན་དང་པོ་ནི།གནས་བསམ་གཏན་ལ་བརྟེན་ཏེ།དམིགས་པ་ཚད་མེད་བཞི་ལ་རིམ་པ་བཞིན་བདེ་བ་འདོད་པ་དང་། དུཿཁས་གཟིར་བ་དང་། བདེ་བ་དང་ལྡན་པ་གསུམ་པོ་དེ་དག་གི་རྒྱུ་ལ་ཆགས་སྡང་དུ་གྱུར་པའི་སེམས་ཅན་ཚད་མེད་པ་ལ་དམིགས་པའི་ཕྱིར་ཚད་མེད་ཅེས་བྱའོ། །རྣམ་པ་ནི།ཀྱེ་མ། སེམས་ཅན་ཕན་པ་སྟེ།བདེ་བ་དང་ཕྲད་པར་ཤོག་ཅིག་པར་བསམ་པའི་སེམས་ཕྱི་རོལ་དུ་མི་གཡེང་བར་གནས་པ་ཡང་དག་པར་འབྱོར་པ་སྟེ།678

འགྲུབ་པའོ། །དེ་བཞིན་དུ་དུཿཁ་དང་བྲལ་བར་ཤོག་ཅིག་པ་དང་། བདེ་བ་དང་ལྡན་པ་ལ་རྗེས་སུ་ཡི་རང་བའི་སྒོ་ནས་བདེ་སོགས་དང་། ཆགས་སྡང་གི་ཀུན་ནས་ཉོན་མོངས་པ་མེད་པའི་བཏང་སྙོམས་ཀྱི་རྣམ་པས་ཕན་སོགས་སོ། །ངོ་བོ་ནི། ཏིང་ངེ་འཛིན་སོགས་སོ། །གྲོགས་ནི། དེ་དང་སོགས་སོ། །སེམས་ཅན་རྣམས་ལ་བརྩེ་བ་ཅན།།ཕྲད་དང་བྲལ་བའི་དགོངས་པ་ཅན།།མི་འབྲལ་བ་ཡི་དགོངས་པ་ཅན། །ཕན་བདེ་དགོངས་ཁྱོད་ལ་ཕྱག་འཚལ། །ཞེས་སོ། །བསམ་གཏན་གསུམ་པ་བདེ་བའི་མཆོག་ཡིན་པས་དེ་སྒྲུབ་པའི་བྱམས་པ་མཆོག དུཿཁ་རྟེན་བཅས་དང་བྲལ་བྱེད་ནམ་མཁའ་མཐའ་ཡས་སྒྲུབ་པའི་མཆོག སེམས་ཅན་གྱི་བདེ་བ་རྣམ་ཤེས་མཐའ་ཡས་ཇི་ཙམ་དུ་གྱུར་ཅིག་སྙམ་ནས་དེ་སྒོམ་་པའི་དགའ་བ་མཆོག དགྲ་བཅོམ་ཉོན་མོངས་སྤངས་པ་བཞིན་གྱུར་ཅིག་སྙམ་ནས་བཏང་སྙོམས་ཀྱིས་ཅི་ཡང་མེད་པའི་སྐྱེ་མཆེད་སྒྲུབ་པ་བཏང་སྙོམས་་་་་མཆོག་ཡིན་ནོ། །དེ་དག་ཚངས་པར་སྐྱེ་བའི་རྒྱུ་ཡིན་པས་ཚངས་པའི་གནས་པ་བཞི་ཞེས་བྱའོ།།ཁ་ཅིག གནོད་སེམས།རྣམ་འཚེ།མི་དགའ་བ།འདོད་པའི་ཆགས་སྡང་མང་བའི་གཉེན་པོར་བཞི་སྟེ། ངོ་བོ། དང་པོ་གཉིས་ཆགས་སྣང་མེད་པ། གསུམ་པ་ཡིད་བདེ། བཞི་པ་མ་ཆགས་པ་སྟེ། ཕ་མ་ལ་སོགས་པ་ལ་ཆགས་པའི་གཉེན་པོ་ཡིན་པས་སོ། །རྣམ་པ་དང་པོ་སྔར་དང་འདྲ། གཉིས་པ་དུཿཁའོ་སྙམ་པ་དང་། གསུམ་པ་ཡིད་བདེ་བར་གྱུར་ཅིག་སྙམ་པ་དང་། བཞི་པ་སེམས་ཅན་རྣམས་མཉམ་མོ་སྙམ་དུ་འཛིན་པའོ།།དམིགས་པ།འདོད་པའི་སེམས་ཅན་ཡིན་ལ། ས། དགའ་བ་བསམ་གཏན་དང་པོ་གཉིས་ན། གཞན་བསམ་གཏན་ས་དྲུག་ན་ཡོད་དོ།།ཁ་ཅིག མི་ལྕོགས་མེད་མ་གཏོགས་པ་ལྔ་ན་ཡོད་པར་འདོད་ལ།ཁ་ཅིགའདོད་ཁམས་དང་ཉེར་བསྡོགས་ཐམས་ཅད་དེ།679

བཅུ་ན་ཡོད་ཟེར་རོ།།རྟེན།མི་ལ་བསྐྱེད་ཅིང་།དགའ་བ་མ་གཏོགས་པ་གསུམ་གཅིག་ཡོད་ན། ཐམས་ཅད་ཡོད་པར་འདོད་དོ། །གནོད་སེམས་ལ་སོགས་གཉེན་པོའི་ཕྱིར།།ཞེ་སྡང་མེད་བྱམས་སྙིང་རྗེ་ཡང་།།ཡིད་བདེ་བ་ནི་དགའ་བ་ཡིན། །བཏང་སྙོམས་མ་ཆགས་དགའ་བ་ནི། །ཀྱེ་མ་བདེ་གྱུར་དུཿཁ་དང་། །དགར་གྱུར་སེམས་ཅན་རྣམས་མཉམ་པ། །སྤྱོད་ཡུལ་འདོད་པའི་སེམས་ཅན་རྣམས།།དགའ་བ་བསམ་གཏན་གཉིས་ན་ཡོད།།གཞན་ནི་དྲུག་ན་ཁ་ཅིག་ལྔ།།དེ་ཡིས་མི་སྤོང་མི་དག་གི །ནང་དུ་སྐྱེད་དོ་ངེས་གསུམ་ལྡན། །ཞེས་སོ། །དེ་ཅིརྣམས་སེམས་ཅན་ལ་དམིགས་པའི་ཚད་མེད་ཀྱི་དབང་དུ་བྱས་ལ། ཆོས་ལ་དམིགས་པ་ཁམས་གསུམ་གའི་སོ་སྐྱེ་དང་། སློབ་པ་ལ་དམིགས་ནས་སྒོམ་ལ།དམིགས་མེད་ནི། ཆོས་ཀྱི་བདག་མེད་པའི་མཚན་ཉིད་ཅན་གྱི་ལོ་ཀ་མཐའ་ཡས་མུ་མེད་པ་ལ་དམིགས་ནས་སྒོམ་ཞེས་སོ། །གཉིས་པ་ནི། རྣམ་པར་ཐར་བརྒྱད་དང་པོ་གཉིས།།མི་སྡུག་བསམ་གཏན་གཉིས་ན་ཡོད།།གསུམ་པ་མཐའ་ན་དེ་མ་ཆགས། །གཟུགས་མེད་མཉམ་གཞག་དགེ་རྣམས་སོ། །ཞེས་རྣམ་ཐར་དང་ངོ།་གཉིས་རྣམ་པར་སྔོས་པ་ལ་སོགས་པ་མི་སྡུག་པའི་རྣམ་པ་ཅན།འདོད་པ་དང་བསམ་གཏན་དང་པོའི་ཁ་དོག་གི་ཆགས་པའི་གཉེན་པོར་་་་་རིམ་བཞིན་བསམ་གཏན་དང་པོ་དང་། གཉིས་པ་ན་ཡོད་ཀྱི། གཞན་ན་མེད་ལ། གསུམ་པ་བསམ་གཏན་བཞི་པ་ན་ཡོད་ཅིང་། ངོ་བོ་མ་ཆགས་པ། འཁོར་དང་བཅས་ན་ཕུང་པོ་ལྔ་པ་ཡིན་ལ། གཟུགས་མེད་ཀྱི་རྣམ་ཐར་བཞི་ནི། དེའི་ས་པའི་མཉམ་གཞག་དགེ་བ་ཁོ་ན་ཡིན་ཅིང་། ཉོན་མོངས་ཅན་དང་། མཉམ་པར་མ་བཞག་པའི་འཆི་སེམས་ལྟ་བུ་མ་ཡིན་ལ། ཉེར་བསྡོགས་ཀྱི་རྣམ་གྲོལ་ལམ་ཡང་དེའི་མིང་ཐོབ་ལ། བར་ཆད་མེད་ལམ་འོག་མ་ལ་རྒྱབ་ཀྱིས་མ་680

ཕྱོགས་པས་རྣམ་ཐར་མིན་ནོ། །དང་པོ་གཉིས་ཀྱི་དམིགས་པ་འདོད་པའི་གཟུགས་ཡིད་དུ་འོང་མི་འོང་ཡིན་ལ། གཟུགས་མེད་བཞི། གོང་དང་གཉིས།རང་སའི་སྡུག་ཀུན་འགོག་པ། རྗེས་ཤེས་ཕྱོགས་ཀྱི་ལམ། བརྟགས་མིན་གྱི་འགོག་པ་རྣམས་ཡིན་ལ། གཅིག་གི་ནི། ནམ་མཁའང་ཡིན་ནོ། །བསམ་གཏན་གསུམ་པ།རྣམ་ཐར་མི་གཞག་པ་ནི།བསམ་གཏན་གཉིས་པའི་ས་པའི་ཁ་དོག་ལ་ཆགས་པ་མེད་ཅིང་། བདེ་བའི་སྙིང་པོས་བསྐྱོད་པའི་ཕྱིར་ཟེར་རོ། །འདིར་ནི། ས་འོག་གསེར་སོགས་སུ་སྤྲུལ་བསྒྱུར་མི་ནུས་པའི་སྒྲིབ་པ་ལས་ཐར་པའི་ཕྱིར་དུ་དང་། སྦྱོར་བ་བྱང་བའི་ཆེད་དུ། རྟེན་བསམ་གཏན་བཞི་པ་ལ་བརྟེན་ཏོ།།དང་པོ་གསུམ་ག་རྟེན་འདོད་ཁམས་པས་ལྟ་བ།ས།བདག་ལ་གཟུགས་ཀྱི་འདུ་ཤེས་མ་བྲལ་བ་སྟེ། གཟུགག་མེད་ཀྱི་སྙོ་མས་འཇུག་སོགས་ཀྱིས་གཟུགས་ལས་ཆགས་བྲལ་མ་ཐོབ་པའམ། ཐོབ་ཀྱང་གཟུགས་ལ་མོས་པའི་དབང་མ་ཐོབ་པ་ཐོབ་དོན་དུ་ལྟ་བ་པོ་ལ་གཟུགས་ཀྱི་འདུ་ཤེས་བཞག་པས་ཀྱང་རུང་་སྟེ། འདོད་པ་ལ་སྤྱོད་པའི་སྣང་བའི་གཟུགས་ཆེ་ཆུང་། ཁ་དོག་བཟང་ངན་སོགས་ལ། ཆུང་ངུ་ལ་ཆེན་པོ། ཆེན་པོ་ལ་ཆུང་ངུ་། ཁ་དོག་མཛེས་པ་ལ་མི་མཛེས་པ། མི་མཛེས་པ་ལ་མཛེས་པ་སོགས་སྣ་ཚོགས་སུ་མོས་ནས་ལྟ་སོགས་སོ། །གཟུགས་མེད་ཀྱི་སྙོམས་འཇུག་ཐོབ་ཅིང་ཤེས་ལ་ནང་གི་གཟུགས་ཡིད་ལ་མི་བྱེད་པས་ནང་སོགས་དང་། གང་ལས་ཆགས་པ་དང་བྲལ་བར་གྱུར་པའི་ཕྱི་སོགས་སོ། །གཟུགས་མེད་ཀྱི་སྙོམས་འཇུག་ཐོབ་ནས་གཟུགས་ལ་འདོད་ཆགས་དང་བྲལ་བ་ལྟ་སོགས་སོ། །མ་བྲལ་ཡང་བསམ་གཏན་ལ་བརྟེན་ནས་ནང་རྣལ་འབྱོར་པ་རང་ལ་གཟུགས་མེད་པ་མིང་བཞི་ཙམ་དུ་འདུ་ཤེས་་་་་་་སོགས་སོ།།ཁ་ཅིག་ཏུ།འདི་གཟུགས་མེད་ལ་བརྟེན་ཞེས་འབྱུང་ཡང་།ས་སྡེར།681

གཟུགས་མེད་ཐོབ་ཀྱང་དེ་མངོན་དུ་མི་བྱེད་ལ། དེའི་འདུ་ཤེས་དང་ལྡན་པས་གང་ལས་ཆགས་པ་དང་བྲལ་བ་ཕྱིའི་སྣང་བའི་གཟུགས་རྣམས་ལ་སྔར་་་་་་་་བཞིན་ལྟ་བའོ། །ཐམས་ཅད་སྡུག་པར་སྤྲུལ་པའི་སྒྲིབ་པ་ལས་གྲོལ་བས་རྣམ་ཐར་ནི། དགོས་ཆེད་གཟུགས་སྡུག་མི་སྡུག་སྤྲུལ་སྙིང་འདོད་མི་འདོད་ཀྱི་རྩོལ་པ་དང་མི་མཐུན་པའི་ལེ་ལོའི་ཀུན་ནས་སོགས་སོ། །དམིགས་པ་རང་གིས་སྤྲུལ་པའི་གཟུགས་སྡུག་མི་སྡུག་རྣམས་ལ་དམིགས་ཏེ། ཟངས་དངུལ་གསེར་གྱི་བུམ་པ་གསུམ་གྱི་དངུལ་བུམ་པ་ཟངས་བུམ་ལ་ལྟོས་ནས་སྡུག གསེར་བུམ་ལ་ལྟོས་ནས་མི་སྡུག་པའི་འདུ་ཤེས་སྐྱེའི། རིགས་གཅིག་པ་ལ་བློ་དེ་གཉིས་མི་འབྱུང་ངོ་། །དེ་བཞིན་དུ་གསེར་བུམ་ལ་ལྟོས་ནས་མི་སྡུག་པ་ལ་ཟངས་བུམ་ལ་ལྟོས་ཏེ་སྡུག་པ་བདག་གཅིག་ཏུ་རྗེས་སུ་འབྲེལ། དེ་བཞིན་དུ་སྡུག་པ་ལའང་མི་སྡུག་པ་བདག་གཅིག་ཏུ་འབྲེལ་བས་སེམས་ཅན་སྡུག་པར་གྲགས་པའམ་་པགས་པ་ཙམ་དུ་ཟད་དེ་སྐྲ་སོགས་མི་གཙང་བ་རྗེས་སུ་འབྲེལ་བའི་ཕྱིར་རོ། །དེ་ལྟར་གཟུགས་ཀུན་ཕན་ཚུན་བསྲེས་ནས་སྡུག་པར་རོ་གཅིག་པའི་རྣམ་་་་་པར་འདུ་ཤེས་ཐོབ་ནས་ཐམས་ཅད་སྡུག་པར་མོས་པ་དེ་ལ་སོགས་སོ། །བདེ་སྡུག་ལས་འདས་ཤིང་གཡོ་བ་དང་བྲལ་ལ་ཤིན་ཏུ་སྦྱངས་པ་དང་སྡུག་པའི་་་རྣམ་ཐར་ཡིན་ནོ། །དེ་གསུམ་སྤྲུལ་པའི་སྒྲིབ་པ་ལས་ཐར་པས་རྣམ་ཐར་རོ། །གཟུགས་མེད་ཀྱི་རྣམ་ཐར་བཞི་ནི། མཉམ་གཞག་གི་སར་ནམ་མཁའ་མཐའ་ཡས་ལས་འདོད་ཆགས་དང་བྲལ་ནས་ནམ་མཁའ་ཉིད་ལ་མོས་པ་དང་། རྣམ་ཤེས་ལས་འདོད་ཆགས་དང་བྲལ་ཏེ་དེ་ཉིད་ལ་མོས་པ་དང་། ཅི་ཡང་པ་ཐོབ་ནས་རྣམ་ཤེས་ལ་མོས་པ་དང་། སྲིད་རྩེ་ནི། གཞན་ལ་མི་མོས་ཀྱི། ཇི་སྲིད་ཟད་པར་གྱི་འདུ་ཤེས་འབྱུང་བ་དེ་སྲིད་དུ་མོས་དགོས་པར་བཤད་ལ།ཐར་པ་སྟེ།684〉་

འཕགས་པ་ཉན་ཐོས་ཀྱིས་ཟད་དེ་རྗེས་མཐུན་གྱི་རང་རང་གི་དངོས་གཞི་་་་དག་པ་པ་ནི།དེའི་རོ་མྱང་ལས་ཐར་པའི་ཕྱིར་རྣམ་ཐར་ཏེ།དགོས་ཆེད་མ་ཞི་བའི་ངང་ཅན་གྱི་གཟུགས་ལས་འདས་པའི་གཟུགས་མེད་ནི། ཞི་བའི་རྣམ་ཐར་ལ་ཆགས་ཤིང་རོ་མྱང་བའི་སྒྲིབ་སོགས་སོ། །འགོག་པའི་སྙོམས་འཇུག་མི་ནུས་པའི་སྒྲིབ་པ་ལས་རྣམ་ཐར་ནི། དགོས་ཆེད་འདུ་སོགས་སོ། །རྟེན་སྲིད་རྩེའི་རྣམ་ཐར་ལ་བརྟེན་ཏེ་གཟུགས་མེད་ཞི་སོགས་ལས་འདས་ནས་ཟག་་་་་མེད་ལམ་གྱིས་གནས་གྱུར་པའི་ཕྱིར་ཟག་མེད་ཀྱི་སེམས་སེམས་བྱུང་ཡང་མི་འབྱུང་བས་མཆོག་ཏུ་ཞི་ཞིང་། ཉོན་ཡིད་ཀྱང་མི་འབྱུང་བས་ཐར་པ་དང་མཐུན་པར་གནས་སོགས་ཏེ། ཀུན་གཞི་མ་གཏོགས་ཀྱི་སེམས་སེམས་བྱུང་འགོག་པ་སྟེ། འགོག་པ་ལ་དེའི་ས་པའི་སེམས་མེད་པས་དམིགས་རྣམ་དང་གྲོགས་མེད་དོ། །དེ་བརྒྱད་རང་རང་གི་སྒྲིབ་པ་ལས་སམ། གང་ཞིག་ཡོད་ན་སེམས་ལས་སུ་མི་རུང་བས་དགྲ་བཅོམ་པས་ཀྱང་བསམ་གཏན་དང་པོའི་་་་་དངོས་གཞིའང་བསྐྱེད་མི་ནུས་པ་སྙོམས་འཇུག་གི་སྒྲིབ་པ་ཡིན། དེ་ལས་ཐར་པས་རྣམ་ཐར་རོ། །འཕགས་པ་རྣམས་འདི་དག་གིས་གནས་པས་ན་འཕགས་པའི་གནས་པའོ། །དེ་ལ་རྣམ་ཐར་གསུམ་པ་དང་བརྒྱད་པ་གཟུགས་ཅན་དང་གཟུགས་ཀྱི་རྣམ་ཐར་ལ་སྒྲིབ་པས་མ་ལུས་པར་སྤངས་པའི་ཕྱིར་མཆོག་ཡིན་པས། གནས་པ་དེ་གཉིས་ཀྱིས་འཕགས་པ་རྣམས་ཤས་ཆེར་གནས་པའི་ཕྱིར་དེ་གཉིས་ལ་ལུས་ཀྱིས་མངོན་སུམ་དུ་བྱས་ཏེ་གནས་ཞེས་འབྱུང་གི །གཞན་ལ་མི་འབྱུང་ངོ་། །རྫོགས་པར་བྱས་ཏེ་ཞེས་བྱ་བ་ནི། སྙོམས་པར་ཞུགས་ཏེའོ། །ཡང་ན། དེ་གཉིས་ཀྱི་གནས་གྱུར་རྫོགས་པར་མངོན་དུ་བྱེད་པའི་ཕྱིར་རོ། ཁ་ཅིག ཁམས་དང་སའི་མཐའ་ན་གནས་པའི་ཕྱིར་ཟེར་རོ།།བྱང་སར།སྒོ་གསུམ་683

དང་འགོག་སྙོམས་འཕགས་པའི་གནས། བསམ་གཏན་གཟུགས་མེད་ལྷའི་གནས། ཚད་མེད་བཞི་ཚངས་པའི་གནས་ཤེའོ། །གོ།སུམ་པ་ནི། མདོར་ན་གཟུགས་སུ་འདུ་ཤེས་པས་ཕྱི་རོལ་གྱི་གཟུགས་ཆུང་ངུ་ཁ་དོག་མཛེས་པ་དང་།ཁ་དོག་མི་སྡུག་པ་དང་། ངན་པ་དང་། བཟང་པོ་རྣམས་ལ་ལྟ་ཞིང་། གཟུགས་དེ་དག་ཟིལ་གྱིས་མནན་ནས་ཤེས།ཟིལ་གྱིས་མནན་ནས་མཐོང་སྟེ།དེ་ལྟ་བུར་འདུ་ཤེས་པར་འགྱུར་བ་འདི་ནི། ཟིལ་གྱིས་གནོན་པའི་སྐྱེ་མཆེད་དང་པོའོ། །དེ་བཞིན་དུ་གཟུགས་ཆེན་པོ་ལ་སྦྱར་བེ་གཉིས་པ། དེ་གཉིས་གཟུགས་ཅན་གཟུགས་ལ་ལྟ་བའི་རྣམ་ཐར་ལས་བྱུང་ངོ་། །ནང་གཟུགས་མེད་དུ་འདུ་ཤེས་ནས་གཟུགས་ཆུང་ངུ་དང་ཆེན་པོ་ལ་སྦྱར་བ་གཉིས་ནི། ནང་གཟུགས་མེད་དུ་འདུ་ཤེས་ནས་ཕྱིའི་གཟུགས་ལ་ལྟ་བའི་རྣམ་ཐར་ལས་བྱུང་སྟེ། དེ་ལྟར་ན་ཟིལ་སོགས་སོ། །ནང་གཟུགས་མེད་པར་འདུ་ཤེས་པས་ཕྱི་རོལ་གྱི་གཟུགས་ཅིསྔོན་པོ།ཁ་དོག་སྔོན་པོ།སྔོན་པོ་ལྟ་བུར་སྟོན་པ།འོད་སྔོན་པོ་འབྱུང་བ་རྣམས་ལ་ལྟ་སྟེ། དཔེར་ན། ཟར་མའི་མེ་ཏོག་གམ། ཡུལ་ཝཱ་ར་ཎཱ་སིའི་རས་ཕུན་སུམ་ཚོགས་པ་སྔོན་པོ། ཁ་དོག་སྔོན་པོ།སྔོན་པོ་ལྟ་བུར་སྟོན་པ།འོད་སྔོན་པོ་འབྱུང་བ་དེ་བཞིན་དུ། ནང་གཟུགས་མེད་པར་འདུ་ཤེས་པས་ཕྱི་རོལ་གྱི་གཟུགས་སྔོན་པོ།ཁ་དོག་སྔོན་པོ།སྔོན་པོ་ལྟ་བུར་སྟོན་པ།འོད་སྔོན་པོ་འབྱུང་བ་རྣམས་ལྟ་ཞིང་གཟུགས་དེ་དག་ཟིལ་གྱིས་མནན་ནས་ཤེས། ཟིལ་གྱིས་མནན་ནས་མཐོང་སྟེ། དེ་ལྟ་བུར་འདུ་ཤེས་པ་འདི་ནི། ཟིལ་གྱིས་གནོན་པའི་སྐྱེ་མཆེད་ལྔ་པའོ།།དེ་བཞིན་དུ་དྲུག་པ་སེར་པོ་དོང་མའི་མེ་ཏོག བདུན་པ་དམར་པོ་བནྡྷ་ཛི་བ་ཀུའི་མེ་ཏོག བརྒྱད་པ་དཀར་པོ་སྐུར་མ་པ་བསང་དང་སྦྱར་བ་སྟེ། དེ་བཞི་ནི། སྡུག་པའི་རྣམ་ཐར་གཅིག་ལས་བྱུང་ངོ་། །དེ་དེ་ལས་བྱུང་ན། དེ་687།

གཉིས་ལ་ཁྱད་པར་ཅི་ཡོད་ཅེ་ན། རྣམ་ཐར་གྱི་སྔར་དམིགས་པ་ཆེ་ཆུང་སོགས་ཇི་ལྟར་འདོད་པར་མོས་ཤིང་ཡོངས་སུ་སྦྱོར་བར་བྱེད་དོ། །ཟིལ་གནོན་གྱིས་དེའི་འོག་ཏུ་མི་སྣང་བར་བྱེད་པ་དང་། རྗེ་བོའི་བྲན་བཞིན་ཅི་དགའ་མགུར་དབང་དུ་བྱེད་པའི་ཕྱིར་ཟིལ་གྱིས་གནོན་ཏེ། དེའི་ནང་དུ་འདུས་ཤིང་འདོད་པ་བཞིན་བྱེད་པའོ།།གོང་གི་མདོའི་དོན་ནི།སེམས་ཅན་གྱི་གཟུགས་ནི།ཆུང་ངུ་སྟེ།ས་སྡེར་ཡོ་བྱད་ཀྱང་ངོ་།།སེམས་ཅན་མིན་པའི་ཁང་པ་དང་།རི་ལ་སོགས་པ་ནི།ཆེན་པོའོ།།མིའི་གཉིས་ནི།དགྲ་ལ་སོགས་པའི་སྒོ་ནས་ཡིད་དུ་མི་འོང་ཞིང་མི་སྡུག་པས་ངན་པ། ལྷའི་ནི། དེ་ལས་ལྡོག་ནས་མཛེས་ཤིང་སྡུག་པས་བཟང་པོའོ།།ཟིལ་གྱིས་མནན་པ་ནི།མི་སྣང་བར་བྱས་ཤིང་དབང་བསྒྱུར་ནས་སོ།།ཞི་གནས་ཀྱི་ལམ་གྱིས་ཤེས།ལྷག་མཐོང་གིས་མཐོང་།ཟིལ་གྱིས་ནོན་མ་ནོན་ལ་དེ་ལྟར་ཤེས་པས་མངོན་པའི་ང་རྒྱལ་མེད་པའོ། །སྔོན་པོ་སོགས་བཞི་ནི།མདོར་བསྟན་དང་། ལྷན་སྐྱེས་ཀྱི་དང་། སྦྱོར་བྱུང་གི་དང་། དེ་གཉིས་གའི་འོད་འཕྲོ་ཞིང་མདངས་གསལ་བའོ།།མེ་ཏོག་དང་རས་ནི།ལྷན་སྐྱེས་དང་སྦྱོར་བྱུང་གི་དཔེའོ། །སྔོན་པོ་ནི། གཉིས་ཀ་ལ་སྤྱིར་བསྟན་པའོ། །ཁ་དོག་སྔོན་པོ་ནི།མེ་ཏོག་གི་དབང་དུ་བྱས་ཏེ།ལྷན་སྐྱེས་ཀྱིས་སྔོ་བའི་ཕྱིར་རོ།།སྔོན་པོ་ལྟ་བུར་སྟོན་པ་ནི། རས་ཀྱི་དབང་དུ་བྱས་ཏེ། སྦྱོར་བྱུང་ངོ་། །འོད་སྔོན་པོ་འབྱུང་བ་ནི།གཉིས་མའི་དབང་དུ་བྱས་ཏེ།གཉིས་ཀ་འོད་གསལ་བའི་ཕྱིར་རོ།།སྒོམ་ཚུལ་ལྷག་མ་ནང་གཟུགས་དང་། གཟུགས་མེད་དུ་འདུ་ཤེས་ནས་ཕྱིའི་གཟུགས་ལ་ལྟ་བ་ནི།གོང་དུ་རྣམ་ཐར་སོགས་སོ།།བཞི་པ་ནི།ཟད་པར་བཅུའོ་བརྒྱད་མ་ཆགས། །བསམ་གཏན་མཐའ་ན་སྤྱོད་ཡུལ་ནི། །འདོད་པ་གཉིས་ནི་གཟུགས་མེད་དག །སྤྱོད་ཡུལ་རང་གི་ཕུང་པོ་བཞི། །ཞེས་དང་པོ་བརྒྱད་ངོ་685

བོ་མ་ཆགས་པ།ས་བསམ་གཏན་བཞི་པ།དམིགས་པ།འདོད་པའི་གཟུགས།ཐ་མ་གཉིས་གཟུགས་མེད་དག་པའི་རང་བཞིན་དང་། རང་སའི་ཕུང་པོ་བཞི་ལ་དམིགས་ཟེར་རོ། །འདིར་ཟིལ་གནོན་གྱིས་དམིགས་པ་ལ་དབང་བསྒྱུར་ནས་ཟད་པར་གྱིས་ཀུན་ཏུ་མཐའ་ཡས་པས་ན་ཟད་པར་ཁྱབ་ཅིང་རྒྱས་པར་བྱེད་པར་གནས་སོགས་ཏེ། འདི་ལ་ཟད་པར་ས་ཆུ་མེ་རླུང་སྔོ་སེར་དམར་དཀར་ནམ་མཁའ་རྣམ་ཤེས་བཅུ་ལ་གོམས་པ་དང་།མ་གོམས་པའི་སྦྱོང་ཚུལ།མཚན་མ་དང་། བྱེད་ལས་དང་། ཟད་པར་འཇོག་པའི་རྒྱུ་དང་ལྔའི་དང་པོ་ནི། འདི་ཞི་རགས་སུ་མི་སྒོམ་པར་དམིགས་པ་ཡང་ཡང་ཡིད་ལ་བྱེད་པས་སྒོམ་ཞིང་།སྔར་གོམས་པ་ལ་ཆུ་ཀླུང་དང་། མེ་དང་རླུང་གིས་བསྐྱོད་པའི་འོད་ལ་སོགས་དང་། མེ་ཏོག་སྔོན་པོ་སོགས་དང་། སྐར་ཁུང་གི་ནང་གི་འོད་དང་། ནམ་མཁའ་མཐོང་བ་ཙམ་གྱིས་ཟད་པར་དེ་དག་སྐྱེའོ། །གཉིས་པ་ནི། སྣོད་ཆུ་དྲི་མེད་ཀྱིས་བཀང་བ་དང་། ཤིང་སྐམ་ལ་མེ་སྦར་བ་དང་། བུ་གའི་རླུང་ལུས་ལ་ཕོག་པ་དང་། མདུན་དུ་སྔོ་སོགས་ཀྱི་དཀྱིལ་འཁོར་ཁ་དོག་མི་མཐུན་པས་བཅད་པ་དང་། བུམ་པའི་ནང་གི་མར་མེའི་འོད་བུ་ག་ནས་ཅིག་ངོས་ལ་ཕོག་པ་དང་། མཐོ་གང་སོར་བཞིའི་བུ་ག་ནམ་མཁར་བཏོད་དེ། དེ་དག་ལ་དམིགས་ནས་ཡང་ཡང་ཡིད་ལ་བྱེད་པ་འཇུག་པའོ། །གསུམ་པ་ནི། ས་ལ་མཚན་མ་མེད་ཅིང་གཞན་དགུའི་འཛིན་པའི་མཚན་མ་ནི། དབུ་བ་དང་། མེ་ཆད་པ་དང་། རླངས་པ་ལྟ་བུ་དང་། སྔོ་སོགས་བཞི། མེ་ཏོག་གེ་སར་སྡོང་བུ་མེད་པ་སོགས་དང་།རྩིག་པའི་མཐའ་སོགས་བུ་ག་འདྲ་བ་ཉིད་དུ་འགྱུར་ལ།བསྐྱེད་ཀྱང་མི་འཕེལ་བ་དང་། ས་ལས་སྐྱེས་པའི་དཀྱིལ་འཁོར་དང་འདྲ་བ་སྟེ། མ་བྱས་པར་ཟད་པར་གྱི་ཉེས་པའོ། །སྣང་བའི་མཚན་མ་ནི། ནམ་མཁར་686

གནས་པའི་ནོར་བུའི་རླུང་ཡབ་ལྟ་བུ་དང་། ནམ་མཁར་གནས་པའི་ལྭ་བ་དམར་པོ་ལྟ་བུ་དང་། འདུག་པ་ལྟར་མི་གཡོ་བ་དང་། སྔོ་སོགས་བཞི། དཀྱིལ་འཁོར་ལས་འཕགས་ནས་ནོར་བུའི་རྡུལ་ཡབ་ལྟར་སྣང་བ་དང་། ནམ་མཁའི་དཀྱིལ་ལྟར་གྱུར་ཅིང་བསྐྱེད་ནས་འཕེལ་བ་དང་། སྣང་བའི་ཚོགས་སྟུག་པོ་དང་འདྲ་བ་སྟེ། འདི་རྣམས་ལ་བཏགས་པ་ཙམ་ལ་སེམས་བཞག་ནས་ཆུ་ཆུ་ཞེས་སོགས་མིང་གསལ་བའི་དབང་གིས་གོམས་པར་བྱའོ། །བཞི་པ་ནི། ཟད་པར་ས་ལ་དབང་འབྱོར་བས་ནམ་མཁའ་དང་ཆུ་སར་སྤྲུལ་ནས་གོམ་པ་་་་་་་འདོར་བ་སོགས་དང་། ཆུས་ས་ལ་བྱི་ཟུལ་བྱེད་སོགས་དང་། མེས་མེ་ཆར་འབེབས་ཤིང་ཕུང་པོ་སྦྱོང་ལ། ལྷའི་མིག་གིས་ཡུལ་གསལ་བར་བྱེད་སོགས་དང་།རླུང་གིས་རླུང་ལྟར་མགྱོགས་པ་དང་།རླུང་གིས་ཆར་འབེབས་པ་སོགས་དང་། སྔོན་པོས་སྔོན་པོར་བསྒྱུར་ཞིང་མུན་པར་བྱེད་སོགས་དང་། སེར་པོས་སེར། དམར་པོས་དམར་པོ་སོགས་དང་། དཀར་པོས་རྨུགས་གཉིད་དང་མུན་པ་སྤོང་། ལྷའི་མིག་གིས་ཡུལ་གསལ་སོགས་དང་། ནམ་མཁས་ས་དང་རི་བོ་སོགས་ནམ་མཁར་སྤྲུལ་ནས་ཐོགས་མེད་དུ་འགྲོ་འོང་བྱེད་དོ། །རྣམ་ཤེས་ཀྱིས་གཟུགས་གསལ། རྨུགས་པ་དང་གཉིད་རྒྱང་རིང་དུ་བྱེད་ཅིང་། ཉོན་མོངས་མེད་པ་མན་ཆད་ཀྱི་ཡོན་ཏན་ཀུན་སྒྲུབ་ལ། ཅི་ཡང་དང་སྲིད་རྩེའི་རྣམ་ཐར་འགྲུབ་ཅིང་དེ་འགྲུབ་པའི་རྒྱུས་འགོག་པའི་རྣམ་ཐར་ཡང་འགྲུབ་བོ། །ལྔ་པ་ནི། རྣམ་ཐར་སོགས་ལ་འབྱུང་བ་མེད་པ་ལ་ཅིའི་ཕྱིར་སོགས་སོ། །གནས་བྱུང་བ་མེད་པར་འབྲས་གཟུགས་སྔོན་པོ་སོགས་ཀྱིས་ཁྱབ་མི་ནུས་པས་གནས་་་་་འབྱུང་བ་དང་བཅས་པའི་འབྲས་བུའི་གཟུགས་ལ་ཁྱབ་བྱ་འབྱོར་བའི་ཕྱིར་་དེ་དག་ཟད་པར་དུ་བཞག་གོ །གཟུགས་དང་རེག་བྱ་གཉིས་བདག་གཞན་687

གཉིས་གའི་རྒྱུ་དང་། གཟུགས་ཅན་གྱི་ཁམས་ཐམས་ཅད་ན་ཡོད་པར་བཞག་གི།དབང་པོ་རང་རྒྱུད་ཁོ་ན་ལ་ཡོད་ཅིང་།དྲི་རོ་ཁམས་གོང་ན་མེད་པས་ཟད་པར་དུ་མི་གཞག་སྟེ། རྒྱུན་མི་འཆད་པར་ཁྱབ་པར་སྤྲོ་བ་ཟད་པར་ཡིན་པས་སོ། །དང་པོ་བརྒྱད་གཟུགས་ཁམས་མན་ཆད་ཀྱི་ཟད་པར་གྱི་སྙོམས་འཇུག་ཡིན་ལ། ནམ་མཁའ་ནི། ཐམས་ཅད་དུ་འགྲོ་ཞིང་། རྣམ་ཤེས་ཡུལ་ཟད་པར་གྱི་སྤྱོད་ཡུལ་ཅན་ཡིན་པས་ཟད་པར་དུ། གཞན་ལ་དེས་ཁྱབ་པའི་རྣམ་པ་མཐའ་ཡས་པ་འགྲུབ་པའི་ཕྱིར་དང་། ཅི་ཡང་དང་སྲིད་རྩེ་སེམས་བསྡུས་ཤིང་མི་གསལ་བའི་ཕྱིར་ཟད་པར་དུ་མ་བཞག སྒྲ་ལ་རྒྱུན་མེད་པའི་ཕྱིར་ཡང་ངོ་། །ལྷག་མ་ནམ་མཁའ་རྣམ་ཤེས་གཉིས་ནི། རྣམ་ཐར་བཞིན་སོགས་སོ། །དེ་ལ་རྣམ་ཐར་གྱིས་མོས་ནས་རྩོམ། ཟིལ་གནོན་གྱིས་དབང་བྱེད་པས་འབྱོར། ཟད་པར་གྱིས་དགའ་མགུར་བྱེད་པས་འགྲུབ་པར་བྱེད་དོ། །ས་སྡེར། དེ་དག་འཕགས་པའི་རྫུ་འཕྲུལ་སྒྲུབ་ཅིང་། རྫུ་འཕྲུལ་དེ་དག་སོ་སྐྱེ་དང་ཐུན་མོང་མིན་པར་གསུངས་ལ། མཛོད་དུ། འགོག་པ་མ་གཏོགས་སོ་སྐྱེ་ལའང་ཡོད་ལ།གཟུགས་མེད་ཁམས་གསུམ་གའི་རྟེན་ལ། ལྷག་མ་མིའི་རྟེན་ལ་ལུང་གི་མཐུས་སྐྱེ་ཞེས།གཟུགས་མེད་ཅེས་བྱ་ཁམས་གསུམ་གྱི།།རྟེན་ཅན་ལྷག་མ་མི་ལས་སྐྱེ།།ཞེས་སོ། །ལྔ་པ་ནི། གཉིས་གའི་ཆ་ལས་རྣམ་གྲོལ་དབང་རྣོན་གྱིས་གཞན་གྱི་མ་འོངས་པའི་སེམས་ལ་བལྟས་ཏེ་བདག་གི་སྤྱོད་ལམ་ཇི་ལྟ་བུས་དེའི་རྒྱུད་ལ་་་ཉོན་མོངས་པ་སྐྱེ་བར་འགྱུར་ཤེས་པར་བྱས་ནས། གང་དང་གང་གིས་གཞན་ལ་ཉོན་མོངས་སྐྱེ་བར་འགྱུར་བའི་བྱ་བ་དེ་རྗེས་སུ་སྲུང་བའི་རྣམ་པའོ། །བསྡུ་བར། སངས་རྒྱས་ལ་འདི་མེད་པར་བཤད་པ་ནི། ཉོན་མོངས་མི་སྐྱེ་ཙམ་དེ་མེད་པ་ལ་དགོངས་ཀྱི། དེ་ལས་ལྷག་པ་ལྷན་ཅིག་སྐྱེས་ཀྱང་རྒྱུན་གཅོད་ནུས་688

པ་ནི་ཡོད་དེ། གྲོང་སོགས་སུ་དེའི་ཉོན་མོངས་རྣམས། །རྒྱུན་གཅོད་རྒྱལ་བའི་ཉོན་མོངས་མེད། །ཅེས་སོ། །དྲུག་པ་ནི། ཉན་ཐོས་སོགས་ཀྱི་ཤེས་པ་ནི། སྤྱོད་ཡུལ་ཇི་ཙམ་པའི་ཤེས་བྱ་དུས་གསུམ་ཕྱོགས་བཅུ་རྣམ་པ་གང་དང་གང་ཤེས་འདོད་པ་དེ་དང་དེ་འདི་ཤེས་པར་བྱའོ། །ཞེས་བསམ་ཞིང་སྨོན་ནས་སྙོམས་པར་འཇུག་ཅིང་།དེ་ལས་ལངས་ནས་གང་སྨོན་པ་དེ་ཤེས་པ་ཡང་སོགས་སོ།།འདིའི་དམིགས་པ་ཆོས་ཐམས་ཅད་ཡིན་ཡང་གཟུགས་མེད་མི་ཤེས་ལ། འོན་ཀྱང་རྒྱུ་མཐུན་དང་སྤྱོད་པའི་བྱེ་བྲག་ལས་ཤེས་ཟེར་རོ། །བདུན་པ་ནི།དམིགས་པ་ཆོས་རྣམས་ཀྱི་མིང་གི་རྣམ་གྲངས་མ་རིག་པ་ལ་མི་ཤེས་པ་མི་་་་་མཐོང་བ། མངོན་པར་མི་རྟོགས་པ་ཞེས་པ་ལྟ་བུ་རྣམ་པ་ཐོགས་པ་མེད་པར་ཤེས་པ་ཡང་སོགས་སོ། །ཆོས་རྣམས་ཀྱི་རང་སྤྱིའི་མཚན་ཉིད་དོན་གཞན་སོགས་ཀྱི་དགོངས་པ་ལ་དམིགས་ནས་རྣམ་པ་ཐོགས་སོགས་སོ། །ཡུལ་མི་སོ་སོའི་སྐད་མི་འདྲ་བ་དུ་མ་དང་།ཆོས་རྣམས་ཀྱི་ཚིག་ངེས་པ།ངེས་པའི་ཚིག་སྟེ།བརྩད་པའི་ཚུལ་གྱིས་ལན་དང་ལན་ལ་སོ་སོར་བཤད་ནུས་པས་སྤོབས་པ་ཉེ་བར་སྟོན་པ་དང་།གནས་པ་དང་།སེམས་ཅན་གྱི་དོན་ཀུན་ཏུ་སྤྱད་པའམ།དེ་ལ་དྲིས་པའི་ལན་གདབ་པ་མངོན་པར་ཤེས་པས་མངོན་ཤེས་སོགས་ངེས་་་་་ཚིག་ལ་དམིགས་ནས་རྣམ་པ་ཐོགས་སོགས་སོ། །ཆོས་ཀྱི་རབ་དབྱེ། རྫས་ཡོད་བཏགས་ཡོད་སོགས་ལ་དམིགས་ནས་རྣམ་པ་ཐོགས་སོགས་སོ།།དེ་གསུམ་ནི།དགྲ་བཅོམ་མི་གཡོ་བས་བསམ་གཏན་བཞི་པ་ལ་བརྟེན་ནས་སྒྲུབ་ཅིང་ཀུན་རྫོབ་ཤེས་པར་ཕལ་ཆེར་མཐུན་ལ།ཁྱད་པར་དང་པོའི་ཉོན་མོངས་མ་སྐྱེས་པ་གཞི་དང་བཅས་པ་དམིགས་པ། གཉིས་པའི་ཆོས་ཐམས་ཅད། གསུམ་པ་བཞི་པ་རིམ་པ་བཞིན། མིང་དང་དོན་དང་ངག་དང་། བཞི་པ་རིག་པ་ཐགས་689

ཐོགས་མེད་པར་མངོན་པར་བརྗོད་པ་དང་། ཏིང་ངེ་འཛིན་ལ་དབང་བ་གསལ་བར་བྱ་བ་ཐོགས་མེད་དུ་ཤེས་པ་ཡིན་པའི་ཕྱིར་དེའི་དམིགས་པ་ངག་དང་ལམ་ཡིན་ལ།ངོ་བོ།འགོག་པ་ཤེས་པ་མ་གཏོགས་ཤེས་པ་དགུ། འདོད་པ་ནས་སྲིད་རྩེའི་བར་ཐམས་ཅད་ཡིན་ནོ། །དོན་སོ་སོར་རིག་པ་ནི། དོན་ཆོས་ཐམས་ཅད་ཡིན་ན།ཤེས་པ་བཅུའམ།མྱང་འདས་ཡིན་ན། ཆོས་དང་། རྗེས་སུ་དང་། ཟད་པ་དང་། འགོག་པ་དང་། མི་སྐྱེ་བ་ཤེས་པ་ཡིན་ལ། ས་ཐམས་ཅད་པའོ། །གཞན་གཉིས་ཀུན་རྫོབ་ཤེས་པ་ཡིན་ཅིང་། ཆོས་རིག་པ་ནི། ས་ལྔ། ངེས་ཚིག་རིག་པ་ནི།འདོད་པ་དང་དང་པོའི་ས་པ་ཡིན་གྱི།ཡན་ཆོད་ན་ངག་ཀུན་སློང་གི་རྟོག་པ་མེད་པའི་ཕྱིར་མེད་དོ།།སྔོན་གྱི་སྦྱོར་བ་རྩིས་དང་།སངས་རྒྱས་ཀྱི་བཀའ་དང་། སྒྲ་དང་གཏན་ཚིགས་རིག་པ་ཡིན་ཏེ། དེ་དག་ལ་མ་བསླབས་པར་དེ་དག་བསྐྱེད་མི་ནུས་པའི་ཕྱིར།ཡང་ན། སངས་རྒྱས་ཀྱི་བཀའ་ཡིན་ནོ།།དེ་དག་གཅིག་ཡོད་ན་ཐམས་ཅད་ཡོད་པར་རབ་མཐའི་སྟོབས་ཀྱིས་ཐོབ་བོ། །ཞེས་ཟེར་ཏེ། ཉོན་མོངས་མེད་པ་ཀུན་རྫོབ་ཤེས། །བསམ་གཏན་མཐའ་ན་མི་གཡོའི་ཆོས། །མིས་སྐྱེད་ཉོན་མོངས་འདོད་གཏོགས་པ།།མ་སྐྱེས་གཞིར་བཅས་སྤྱོད་ཡུལ་བཅས།།སྨོན་གནས་ཤེས་པའང་དེ་བཞིན་ནོ།།དེ་ཡི་དམིགས་པའང་ཐམས་ཅད་དོ། །དེ་བཞིན་ཆོས་དོན་ངེས་ཚིག་དང་། །སྤོབས་པ་སོ་སོར་ཡང་དག་རིག །གསུམ་ནི་གོ་རིམ་བཞིན་མིང་དང་། །དོན་དང་ངག་ལ་ཐོགས་མེད་ཤེས། །བཞི་པ་རིག་པ་ཐགས་ཐོགས་མེད། །མངོན་བརྗོད་ལམ་ལ་དབང་ཉིད་ལ། །ངེ་ཡི་དམིགས་པ་ངག་དང་ལམ། །ཤེས་པ་དགུ་པོ་ས་ཐམས་ཅད། །ཡང་དག་དོན་རིག་བཅུའང་དྲུག །དོན་ནི་ཀུན་ལ་གཞན་ཀུན་རྫོབ། །ཆོས་རིག་འདོད་དང་བསམ་གཏན་ན།།ངག་ནི་འདོད་དང་དང་པོ་ན། །མ་ཚང་བར་ནི་690

དེ་ཐོབ་མེད། །དྲུག་པོ་དེ་དག་རབ་མཐའ་བས། །ཞེས་སོ། །བརྒྱད་པ་ལ། སྤྱི་གཞུང་གཉིས་ཀྱི་དང་པོ་ལ། ཇི་ལྟར་སྒྲུབ་ཚུལ་དང་། གྲུབ་པ་དེའི་མཐའ་དཔྱད་པ་གཉིས་ཀྱི་དང་པོ་ནི། འདུ་ཤེས་བཅུ་གཉིས་སྒོམ་པ་སྟེ། རླུང་ལྟར་ཡང་བ་དང་།རས་བལ་ལྟར་འཇམ་པ་དང་།འགྲོ་ས་སོགས་ནམ་མཁར་དང་།ལུས་སེམས་སོ་སོར་གནས་པར་གཏོད་པ་ཕྲད་པའི་དང་། རིང་པོ་ལ་ཉེ་བ་དང་།ཕྲ་མོ་ལ་རགས་པ་སོགས་སུ་མོས་པའི་སྟེ།དེ་རྣམས་ཀྱིས་དང་པོ་འགྲུབ།སྣ་ཚོགས་འདུས་པའི་སྒྲ་སྐད་ཀྱི་འདུ་ཤེས། གྲོང་ཁྱེར་སོགས་ཀྱི་སྐྱེ་བོ་སྣ་ཚོགས་འདུས་པའི་ཀླག་ཅོར་གྱི་སྒྲའམ།ཆུ་ཀླུང་གི་སྒྲ་ལ་མཚན་མ་བཟུང་ནས་མཉམ་གཞག་གི་ས་པའི་ཡིད་བྱེད་ཀྱིས་དབུས་དང་། མཐའ་འཁོབ་དང་། ལྷ་མིའི་སྒྲ་ལ་སེམས་གཏད་པས་དེ་དག་ཐོས་ཏེ། གཉིས་པའོ། །ཉོན་མོངས་ཀྱིས་བྱས་པའི་གཟུགས་འགྱུར་བའི་འདུ་ཤེས་ནི། རང་གི་སེམས་འདི་འདྲ་བར་གྱུར་པ་བཞིན། གཞན་གྱི་ལུས་ཀྱི་མཚན་མ་བཟུང་ནས་དེ་ལ་སེམས་གཏད་པས་གསུམ་པ་འགྲུབ་ཅིང་། གྲུབ་ནས་ལུས་ལ་མི་ལྟོས་སོ། །སྔོན་སྤྱད་པ་དྲན་པའི་འདུ་ཤེས་ནི། སྔོན་གྱི་སྤྱོད་པ་རགས་པ་རྣམས། མ་འཁྲུལ་བར་དྲན་པས་སམ། སེམས་འགགས་མ་ཐག་པ་ནས་བཟུང་ནས་ལུགས་ལྡོག་ཏུ་སྐྱེ་སེམས་ཀྱི་བར་དུ་ཡིད་ལ་བྱེད་ཅིང་བར་སྲིད་སྐད་ཅིག་ཙམ་དྲན་ན། བཞི་པ་གྲུབ་པ་ཡིན་ལ།དེ་ནས་ཐོད་རྒལ་དུ་དང་།གཞན་གྱིའང་དྲན།ཁ་ཅིགསྔོན་མྱོང་བ་ཁོ་ན་དྲན་ཏེ། གནས་གཙང་མ་ཐོབ་པས་མྱོང་། གཟུགས་མེད་ནས་འཕོས་ནས་འདིར་སྐྱེས་པའི་ཕ་རོལ་པོའི་རྒྱུད་ལ་བརྟེན་ནས་བསྐྱེད་ལ། གཞན་ནི། རང་རྒྱུད་ལས་སོ། །ཟེར་རོ། །སྣང་གཟུགས་ཀྱི་མཚན་མའི་འདུ་ཤེས། སྣང་བའི་མཚན་མ་བཟུང་ནས་ལས་དགེ་མི་དགེ་སེམས་ཅན་སྣ་ཚོགས་སུ་གྱུར་པའི་་་་691

མཚན་མ་ཡིད་ལ་བྱེད་ཅིང་བསྒོམས་པས་ལྔ་པ་འགྲུབ་བོ། །རྣམ་ཐར་ཟིལ་གནོན་ཟད་པར་གྱི་འདུ་ཤེས་གསུམ་གྱིས་འཕགས་པའི་རྫུ་འཕྲུལ་འགྲུབ་སྟེ།དེའི་སྤྲུལ་པས་ནི། དངོས་པོའི་བྱ་བ་བྱེད་ལ།གཅིག་ཤོས་ནི།སྣང་བ་ཙམ་ཡིན་ནོ། །མཐུ་མཉམ་པ་གཉིས་ཀྱིས་གཅིག་མི་མཐུན་པར་སྤྲུལ་ན་གཉིས་ཀུས་མི་འགྲུབ་ལ། གཅིག་ཐེ་ཚོམ་ཟོས་ན། གཞན་དེས་འགྲུབ་བོ། །གཉིས་པ་ནི། ངོ་བོ།རྣམ་གྲོལ་ལམ་གྱི་ཤེས་རབ་བམ། འདིར་ཞི་ལྷག་གོ །བཞི་ཀུན་རྫོབ་ཤེས་པ།སེམས་ཀྱི་རྣམ་གྲངས་ཤེས་པ་ནི།ཆོས་ཤེས།རྗེས་ཤེས།ལམ། ཀུན་རྫོབ།གཞན་སེམས་ཤེས་པ་སྟེ།ལྔ་ཡིན་ཟེར་ལ།རང་ལུགས་གོང་དུ་སོང་ངོ་།།ལྔ་ནི།བསམ་གཏན་བཞིའི་ས་པ་ཡིན་གྱི། གཟུགས་མེད་ན་མེད་དེ། གཟུགས་ལ་དམིགས་དགོས་པའི་ཕྱིར། ཡུལ། རང་ས་དང་འོག་མའི་ཡུལ་ཅན་ཡིན་པས་རྫུ་འཕྲུལ་གང་ཡིན་པ་དེས་ས་དེའམ་འོག་མར་འགྲོ་བ་སྤྲུལ་གྱི།གོང་དུ་མིན་ལ།རྣ་བས་ཀྱང་གོང་མའི་སྒྲ་མི་ཐོས། གཞན་གསུམ་གྱིས་ཀྱང་གོང་མ་མི་ཤེས་སོ། །ལྷའི་མིག་རྣའི་མངོན་ཤེས་གཉིས་ལུང་མ་བསྟན་ནོ། །གཞན་དགེ་བ་ཡིན་ཟེར་རོ། །མངོན་ཤེས་རྣམ་དྲུག་རྣམ་གྲོལ་བློ། །བཞི་ནི་ཀུན་རྫོབ་ཤེས་པ་སྟེ། །སེམས་ལ་ཤེས་པ་ལྔ་ཡིན་ནོ། །ཟད་པའི་མངོན་ཤེས་སྟོབས་བཞིན་ནོ། །ལྔ་ནི་བསམ་གཏན་བཞི་དག་ན།།རང་དང་འོག་མའི་ཡུལ་ཅན་ཡིན།།ཞེས་དང་།མིག་དང་རྣ་བའི་མངོན་ཤེས་ནི། །ལུང་དུ་མ་བསྟན་ལྷག་རྣམས་དགེ །ཞེས་སོ། །མངོན་ཤེས་དང་པོ་དང་།གསུམ་པ་དང་།དྲུག་པ་རྣམས་རྫུ་འཕྲུལ་དང་།ཀུན་བརྗོད་པ་དང་། རྗེས་སུ་བསྟན་པའི་ཆོ་འཕྲུལ་ཡིན་ཏེ། དེ་དག་གིས་གདུལ་བྱའི་ཡིད་འཕྲོག་པར་བྱེད་པས་སོ། །རྫུ་འཕྲུལ་དང་ཀུན་བརྗོད་པ་རིག་སྔགས་ཀྱིས་ཀྱང་བྱེད་དེ། གནྡྷ་རིའི་རིག་སྔགས་ཀྱིས་ནམ་མཁའ་ལ་འགྲོ་བ་དང་། རྟོག་བྱེད་ཀྱི་692

རིག་སྔགས་ཀྱིས་གཞན་སེམས་ཤེས་ཀྱི། འདི་གཞན་གྱིས་བྱ་མི་ནུས་པས་མི་འཁྲུལ་བའི་ཕྱིར་དང་།དེ་གཉིས་ཀྱིས་གཏོད་པ་ཙམ་དུ་ཟད་ལ།འདིས་ཐབས་བསྟན་ནས་ཕན་པ་དང་ཡིད་འོང་ལ་སྦྱོར་བས་མཆོག་གོ །ཏིང་ངེ་འཛིན་ནི།འདི་འབྱོར་པར་བྱེད་པས་རྫུ་འཕྲུལ་ཡིན་ལ། དེ་ལས་སྤྲུལ་ཞིང་འགྲོ་བ་སྟེ།འགྲོ་བ་གསུམ་ལས།ཡིད་བཞིན་དུ་འགྲོ་མགྱོགས་པ་ནི།སྟོན་པ་ཁོ་ན་སྟེ།ཤིན་ཏུ་རིང་ཡང་ཐུགས་བསྐྱེད་པའི་སྟོབས་ཀྱིས་བྱོན་པའི་ཕྱིར། གཞན་ལ་བྱ་བཞིན་དུ་རིམ་གྱིས་ལུས་ཕྱིན་བྱེད་ཀྱིས་དང་། རིང་པོ་ལ་ཉེ་བར་མོས་ནས་མྱུར་དུ་འགྲོ་བ་གཉིས་སོ། །སྤྲུལ་པ་འདོད་པ་ན་སྤྱོད་པ་ཕྱིའི་སྐྱེ་མཆེད་བཞི་སྤྲུལ་གྱི།སྒྲ་ནི།རྒྱུན་མེད་པས་དང་།དབང་པོ་རྣམས་ནི།སེམས་ཅན་གསར་པ་མི་འབྱུང་བས་མི་སྤྲུལ་ལོ། །ཟེར། གཟུགས་སུ་གཏོགས་པའི་སྐྱེ་མཆེད་གཉིས་སྤྲུལ་ཞིང་། དེ་གཉིས་ཀ་ལ་རང་གཞན་གྱི་ལུས་དང་འབྲེལ་བ་གཉིས་སོ། །དེའང་མངོན་ཤེས་ཀྱི་འབྲས་བུ་སྤྲུལ་སེམས་རང་དང་འོག་སའི་བྱེ་བྲག་གིས་བཅུ་བཞི་སྤྲུལ་གྱི། འོག་མས་འབྲས་བུ་གོང་མ་སྤྲུལ་མི་ནུས་སོ། །བསམ་གཏན་གཉིས་པ་སོགས་ཀྱི་འབྲས་བུ་སྤྲུལ་སེམས་འདོད་པ་ན་སྤྱོད་པའི་སྤྲུལ་པ་ནི།བསམ་གཏན་དང་པོའི་འབྲས་བུའི་སྤྲུལ་པ་ལས་འགྲོས་ཀྱི་སྒོ་ནས་ཁྱད་ཆེའོ།།སྤྲུལ་སེམས་ནི། བསམ་གཏན་དག་པ་དང་། རང་གི་མཇུག་ཏུ་སྐྱེ་ལ། དེའི་མཇུག་ཏུའང་དེ་གཉིས་སོ།།རང་གི་ས་པས་སྤྲུལ་གྱི།གཞན་གྱི་ས་པས་མི་སྤྲུལ།འདོད་པ་དང་དང་པོའི་ས་པའི་སྤྲུལ་པས་རང་གི་ས་པའི་སེམས་ཀྱིས་སྨྲར་་་འཇུག་ལ།དེའི་གོང་མས་ས་འོག་མའི་སེམས་ཀྱིས་སོ།།སངས་རྒྱས་ལས་གཞན་པའི་སྤྲུལ་པ་ནི། སྤྲུལ་པ་པོ་དང་བཅས་ཏེ་སྨྲ་བས་མང་པོ་སྨྲ་ནའང་གཅིག་ཅར་སྨྲ་ལ། སྟོན་པ་ནི། ཇི་ལྟར་བཞེད་པ་བཞིན་སྨྲའོ། །སྨྲ་བར་འཇུག་པའི་693

སེམས་ཡོད་པའི་ཚེ་སྤྲུལ་སེམས་མེད་ཀྱང་གནས་པར་འདོད་པས་སྤྲུལ་པ་་་་་བྱིན་གྱིས་བརླབས་ནས་ཡིད་གཞན་དག་སློང་ནུས་འཇུག་གོ །གསོན་པར་མ་ཟད་ཤི་བ་ལ་ཡང་བྱིན་རླབས་ཡོད་དེ། འོད་སྲུང་གི་ཀེང་རུས་གནས་པའི་ཕྱིར།མི་བརྟན་པ་ཤ་ལ་སོགས་པ་ལ་བྱིན་རླབས་མི་འཇུག་ཟེར་རོ།།མདོར་ནི།ལུས་གཞན་དུ་མི་འགྱུར།སྐྲ་དང་།སྤུ་དང་།ཤ་དང་།ཁྲག་དང་།པགས་པ་དང་།དེ་ལས་གཞན་པའི་ཡན་ལག་དང་། ཉིང་ལག་དང་། དབང་པོ་རྣམས་དང་།གོས་རྣམས་གཞན་དུ་མི་འགྱུར་ཞེས་འབྱུང་མོད་ཀྱི།སྲོག་ཆད་པ་ལ་དབང་པོ་འགལ་བས་དབང་རྟེན་ལ་དགོངས་སམ་སྙམ།ཁ་ཅིག དེ་ལ་བྱིན་རླབས་མེད་ཀྱི། ལྷའི་མཐུ་ཡི་ན་ཟེར་རོ། །དང་པོ་སེམས་དུ་མས་གཅིག་སྤྲུལ་ལ། བྱང་ནས་གཅིག་གིས་དུ་མ་སྤྲུལ་ནུས་སོ། །སྤྲུལ་སེམས་བསྒོམས་བྱུང་ནི། ལུང་མ་བསྟན་ཁོ་ན་ཡིན་ལ། སྐྱེས་ཐོབ་ལ་གསུམ་ག་ཡོད། དེས་རང་གཞན་གྱི་ལུས་དང་འབྲེལ་བའི་སྐྱེ་མཆེད་དགུ་སྤྲུལ་ནུས་སོ། །དེ་གཉིས་དང་། སྔགས་དང་། སྨན་དང་། ལས་ལས་སྐྱེས་པ་ང་ལས་ནུ་དང་། བར་སྲིད་ལྟ་བུ་སྟེ། ལྔའོ། །ལྷའི་མིག་དང་རྣ་བ་ནི། བསམ་གཏན་ལ་ཞུགས་པའི་མིག་དང་རྣ་བའི་ཐན་ཀོར་དུ་སྒྲ་དང་སྣང་བ་ལ་གཏོད་པའི་སྦྱོར་བས་བསམ་གཏན་གྱི་ས་པའི་འབྱུང་བ་རྒྱུར་བྱས་པའི་གཟུགས་མཐོང་སྒྲ་ཐོས་ཀྱི་རྒྱུ་གྲུབ་པས་དེའི་ས་པའི་མིག་དང་རྣ་བ་ཡིན་ལ། རྟག་ཏུ་རྟེན་བཅས་ཡིན་གྱི། དེ་མཚུངས་མེད། ཞར་བ་དང་འོན་པའང་མེད་དོ། །ཡུལ་གཟུགས་སྒྲ་ཐག་རིང་བ་དང་། ཕྲ་བ་དང་། བསྒྲིབས་པའང་མཐོང་ངོ་། །ཉན་རང་སངས་རྒྱས་ཀྱིས་འདུ་བྱེད་མེད་ན། སྟོང་དང་།སྟོང་གཉིས་དང་། འདུ་བྱེད་ན། སྟོང་གཉིས་དང་། གསུམ་དང་། གྲངས་མེད་མཁྱེན་ནོ། །ལྷའི་རྣ་བ་སོགས་བཞི་ལ་ཡང་སྐྱེས་ཐོབ་ཡོད་མོད་ཀྱི། དེས་མངོན་694

ཤེས་ཀྱི་མིང་མི་ཐོབ།གཞན་སེམས་ཤེས་པ་སྐྱེས་ཐོབ་དང་།མཚན་མ་པ་དང་།རྟོག་གེ་པ་དང་། རིག་སྔགས་ཀྱིས་ཤེས་པ་ནི། དགེ་མི་དགེ་ལུང་མ་བསྟན་གསུམ་མོ། །དམྱལ་བ་པས་དུཿཁའི་ཚོར་བས་མ་ཉེན་བར་དུ་སྐྱེས་ཐོབ་ཀྱིས་གཞན་སེམས་དང་།སྔོན་གྱི་གནས་ཤེས་ལ།འགྲོ་བ་གཞན་ལ་གནས་པས་རྟག་ཏུ་ཤེས་སོ།།མི་ལ་སྐྱེས་ཐོབ་མེད་དེ།གང་སྐྱེས་པའི་དུས་ཉིད་ནས་རང་བཞིན་གྱིས་ཐོབ་པ་སྐྱེས་ཐོབ་ཡིན་ལ། རང་བཞིན་གྱིས་ཚེ་རབས་དྲན་པ་ནི། ལས་ལས་སྐྱེས་པ་ཡིན་ནོ། །དང་པོ་གསུམ་པ་དྲུག་པ་ནི། །ཆོས་འཕྲུལ་རྣམས་ཡིན་བསྟན་པ་མཆོག །མི་འཕྲུལ་ཕྱིར་དང་ཕན་པ་དང་། །ཡིད་འོང་འབྲས་ལ་སྦྱོར་བྱེད་ཕྱིར། །རྫུ་འཕྲུལ་ཏིང་འཛིན་དེ་ལས་ནི། །སྤྲུལ་དང་འགྲོ་བ་སྟོན་པ་།དོ། །རྔྷི་༵་ཏྲཾ་།།སྣ་༵་སྭཱ་ཟློ་།སྡུ།་།ག་ལ།ཕྱི།༵༵་མྦྱ་རྔྷི་དཱི་ཉྥ་་པ༷་ཀཽ་ཌཱ་ ་ ་། །གཟུགས་གཏོགས་གཉིས་སྤྲུལ་སེམས་དག་གི །དེ་དག་ཀྱང་ནི་བཅུ་བཞིའོ། །བསམ་གཏན་འབྲས་གཉིས་ནས་ལྔའི་བར། །རིམ་བཞིན་གོང་མ་ལས་སྐྱེས་མིན།།དེ་སྙེད་བསམ་གཏན་བཞི་འདི་ནི།།དག་དང་རང་ལས་དེ་ལས་གཉིས།།རང་གི་ས་པས་སྤྲུལ་པར་བྱེད། །སྨྲར་འཇུག་པ་ནི་འོག་མས་ཀྱང་། །སྟོན་མིན་སྤྲུལ་པ་པོ་དང་བཅས། །བྱིན་གྱིས་བརླབས་ནས་གཞན་འཇུག་ཕྱིར། །ཤི་བ་ལ་ཡང་བྱིན་རླབས་ཡོད། །མི་བརྟན་ལ་མེད་གཞན་དག་མིན། །དང་པོར་དུ་མས་གཅིག་ཡིན་ཏེ། །བྱང་བར་གྱུར་ནས་ལྡོག་པའོ། །བསྒོམས་ལས་སྐྱེས་པ་ལུང་མ་བསྟན། །སྐྱེ་བ་ལས་སྐྱེས་རྣམ་གསུམ་མོ། །རྫུ་འཕྲུལ་གསང་སྔགས་སྨན་དག་དང་། །ལས་ལས་སྐྱེས་དང་རྣམ་པ་ལྔ། །ལྷ་ཡི་མིག་དང་རྣ་བ་ཡིན། །བསམ་གཏན་ས་པའི་གཟུགས་དང་བ། །རྟག་ཏུ་རྟེན་བཅས་མ་ཚང་མེད། །ཐག་རིང་695

ཕྲ་སོགས་སྤྱོད་ཡུལ་ཅན། །དགྲ་བཅོམ་བསེ་རུ་སྟོན་རྣམས་ཀྱིས། །སྟོང་གཉིས་གསུམ་དང་གྲངས་མེད་མཐོང་། །གཞན་ཡང་སྐྱེ་བས་ཐོབ་དེས་ནི། །སྲིད་པ་བར་མ་མི་མཐོང་ངོ་། །སེམས་ཤེས་དེ་ནི་རྣམ་གསུམ་གང་། །རྟོག་དང་རིག་སྔགས་ཀྱིས་བྱས་པའང་། །དམྱལ་བ་པས་ནི་དང་པོ་ཤེས། །མི་ལ་སྐྱེ་བས་ཐོབ་པ་མེད། །ཅེས་སོ། །དེ་རྣམས་ཉན་ཐོས་ཀྱི་ལུགས་ཡིན་ལ། རང་ལུགས་ཀྱི་མི་འདྲ་བའི་ཁྱད་པར་རྣམས་དཔྱད་ལ་ཤེས་པར་བྱའོ། །གཉིས་པ་ནི། རྫུ་འཕྲུལ་གྱི་ནི། གཅིག་ཏུ་གྱུར་ནས་མང་པོར་འགྱུར་སོགས་རྣམ་འཕྲུལ་སྣ་ཚོགས་ལ་དམིགས་ནས་དེ་ཡང་དག་པར་ཤེས་པའི་ཡང་སོགས་སོ། །བསྒོམས་བྱུང་གི་ལྷའི་རྣ་བའི་དབང་ཤེས་དང་མཚུངས་ལྡན་གྱི་ནི། ལྷའི་རྣ་བའི་ཡུལ་དུ་གྱུར་པའི་ལྷ་དང་མིའི་སྒྲ་སོགས་སོ། །སེམས་ཀྱི་ནི། ཆགས་སྡང་མུག་གསུམ་ཡོད་མེད་སོགས་སེམས་ཅན་སོགས་སོ། །སྔོན་གྱི་སོགས་ནི། འདས་པའི་ཚེ་རབས་བརྒྱུད་པ་ལས་བརྩམས་ཏེ་མིང་རུས་སོགས་སྔོན་སོགས་སོ། །བསྒོམས་བྱུང་གི་ལྷའི་མིག་ལ་བརྟེན་པའི་མིག་ཤེས་དང་མཚུངས་ལྡན་གྱི་འནི་སོགས་ནི། ཚེ་སྔ་མ་ནས་འཆི་འཕོ་བ་དང་། ཕྱི་མར་སྐྱེ་བའི་བར་སྲིད་བདེ་འགྲོ་ངན་འགྲོའི་བྱེ་བྲག་གིས། ཁ་དོག་བཟང་ངན་སོགས་མཐོང་བ་སོགས་སོ། །ཟག་ཟད་ཀྱི་ནི།ཐབས་གང་གིས་ཟག་པ་ཟད་པའི་ལམ་དང་། ཟད་པ་གང་ཡིན་པ་འགོག་པ་ཤེས་པ་འགྲུབ་པ་སྟེ།ཟད་མི་སྐྱེ་ཤེས་པས་དེ་ཤེས་པ་གང་ཡིན་པ་སྟེ།ཉན་ཐོས།ས་ཐམས་ཅད་པར་འདོད། འདིར། ས་བསམ་གཏན་བཞི་པར་འདོད་དོ། །དེ་ཡན་ཆད་ཉན་ཐོས་དང་ཡང་ཐུན་མོང་བའོ། །འདི་མན་ཆད་མ་འདྲེས་པ་བཅོ་བརྒྱད་མ་གཏོགས་པ་རྣམས་སངས་རྒྱས་ཀྱི་ཆོས་མ་འདྲེས་པ་བརྒྱ་བཞི་བཅུ་ཞེས་ཟེར་རོ། །དགུ་པ་ནི། སྐྱེས་བུ་ཆེན་པོར་མཚོན་པར་བྱེད་པས་མཚན་696

དང་། དེ་དག་རྟེན་གྱི་ཚུལ་གྱིས་འཛིན་ཅིང་གཟུགས་བཟང་པོས་མཛེས་པར་བྱེད་པས་དཔེ་བྱད་ནི། ཏིང་ངེ་འཛིན་དང་ཤེས་རབ་ཀྱི་དབང་གིས་ཕྱག་ཞབས་འཁོར་ལོས་མཚན་པ་ལ་སོགས་པའི་མཚན་བཟང་པོ་སུམ་ཅུ་རྩ་་་་་་་་གཉིས་དང་། སེན་མོ་ཟངས་མདོག་ལྟར་དམར་བ་ལ་སོགས་པ་དཔེ་བྱད་བཟང་པོ་བརྒྱད་ཅུས་བརྒྱན་པའི་སྐུ་གདུལ་བྱའི་སྣང་ངོར་སྟོན་ནུས་ཀྱི་ཏིང་ངེ་འཛིན་དང་ཤེས་རབ་སངས་རྒྱས་ཆོས་སྐུས་ཕྱེ་བས་བེམ་པོ་མེད་དེ། བྱང་སར་གཟུགས་ཅན་དུ་གསུངས་ཀྱང་།ངེས་པར་བསྟན་པ་ལ་དགོངས་སོ།།བྱང་སེམས་དེ་ལྟར་སྟོན་ནུས་པའང་དེ་དང་འདྲ་ལ། དེ་ལས་གཞན་འཁོར་གྱི་དཀྱིལ་འཁོར་དུ་སྐྱེས་པའི་བྱང་སེམས་ནི། རིགས་ཀྱི་ས་ལ་ས་བོན་དུ་གནས་པ་མོས་སྤྱོད་དུ་ཐབས་ལ་ཞུགས་པས་ས་ཐོབ་ནས་དེ་ལས་བྱུང་བའི་རྣམ་སྨིན་གྱི་རང་བཞིན་དུ་ཐོབ་པའོ། །འདི་བྱང་སེམས་སྲིད་པ་ཐ་མ་པ་ལ་རྫོགས་པར་ཡོད་དོ།།བཅུ་པ་ལ།གནས་ཏེ།རྟེན་དག་པ་ནི།རྣམ་པ་རང་ཇི་ལྟར་བཞེད་པ་བཞིན་དུ་དམིགས་པ་གནས་ཏེ་ལུས་ལེན་པར་བཞེད་པར་གང་དུ་སྐྱེ་བ་་་་་་་འཛིན་པ་དང་། ཚེ་བྱིན་གྱིས་བརླབས་ནས་བཞུགས་པ་དང་། ཚེ་འདོར་བ་ཡོངས་སུ་གཏོང་སོགས་སོ། །སྔོན་མེད་པ་སྤྲུལ་པ་དང་། ཡོད་པའི་རྒྱུན་གཞན་དུ་བསྒྱུར་བ་ཐམས་ཅད་མཁྱེན་སོགས་སོ།།ཐུགས་ཏེ།སེམས་གནས་ངན་ལེན་གྱི་དྲི་མས་དག་པ་ནི། སྐད་ཅིག་རེ་རེ་ལ་ཏིང་ངེ་འཛིན་དཔག་ཏུ་མེད་པ་ལ་སྙོམས་པར་འཇུག་ནུས་པའི་ཏིང་ངེ་འཛིན་གྱི་སྒོ་སྟེ།འབྱུང་བར་བྱེད་པའམ།བྱེད་རྒྱུར་གྱུར་པའི་ཏིང་ངེ་འཛིན་ལ་དབང་བསྒྱུར་སོགས་སོ། །མཁྱེན་པ་སྟེ།ཡེ་ཤེས་ནི། ཨ་ར་པ་ཙ་ན་ལ་སོགས་པའི་ཡི་གེ་བཞི་བཅུ་རྩ་གཉིས་ལས་ཡི་གེ་གང་རུང་བ་ཡིད་ལ་བྱེད་པ་ན། དེ་སྔོན་དུ་འགྲོ་བའི་ཆོས་ཀྱི་རྣམ་གྲངས་697

ཐམས་ཅད་བརྗོད་ནུས་པ་ཐོབ་པའི་གཟུངས་སོགས་ཏེ། ཨ་ཞེས་བྱ་བ་ནི།གདོད་མ་ནས་མ་སྐྱེས་པའི་ཕྱིར་ཆོས་ཐམས་ཅད་ཀྱི་སྒོའོ།།ཞེས་སོ།།འདི་བྱང་སེམས་ལའང་ཡོད་པར་འགྲེལ་པར་བཤད་དོ།།བཅུ་གཅིག་པ་ནི།དམིགས་པ།གནས་ཏེ་རྒྱུ་དང་། གནས་མ་ཡིན་པ་རྒྱུ་མ་ཡིན་པ། རྣམ་པ་ཐམས་ཅད་དུ་མཁྱེན་པ་ཆགས་ཐོགས་མེད་པར་མངོན་དུ་གྱུར་པ་ཡང་སོགས་སོ། །དེའི་རྣམ་པ་ནི། ཀུན་ལ་སྦྱོར་རོ། །དམིགས་པ་ལས་འབྲས་རང་གིས་མྱོང་བའི་ལས་སོགས་སོ། །སྟོབས་ལྷག་མ་བསམ་གཏན་དང་རྣམ་པར་ཐར་པ་དང་། ཏིང་ངེ་འཛིན་ལ་སྙོམས་པར་འཇུག་པ་ཡི་ནི། དེ་དག་ཉིད་ཀྱི་ཀུན་བྱང་རྣམ་གཞག་རྣམ་དག་སོགས་དམིགས་པ་ཡིན་ལ། དེ་བཞིན་དུ་དབང་པོ་མཆོག་ཡིན་མིན་གྱི་ནི། དད་སོགས་ལྔའི་ཆུང་འབྲིང་ཆེན་པོ་དང་། མོས་པ་སྣ་ཚོགས་ཀྱི་ནི།འདོད་ཆགས་ལ་གནས་ནས་ཞེ་སྡང་ལ་མོས་སོགས་དང་། ཁམས་སྣ་ཚོགས་ཀྱི་ནི། ཐེག་པ་གསུམ་གྱི་རིགས་དང་སེམས་ཅན་གྱི་སྤྱོད་པ་བརྒྱད་ཁྲི་བཞི་སྟོང་ངོ་།།ཐམས་ཅད་དུ་འགྲོ་བའི་ལམ་གྱི་ནི།འགྲོ་བ་ལྔའི་ལམ་དང་འདོད་ཆགས་ཀྱི་གཉེན་པོ་མི་སྡུག་པའི་ལམ་སོགས་སོ། །སྔོན་གྱི་གནས་རྗེས་དྲན་གྱི་དང་།འཆི་འཕོ་སྐྱེ་བའི་དང་། ཟག་ཟད་ཀྱི་ནི། མངོན་ཤེས་ཐ་མ་གསུམ་གྱི་དམིགས་པ་དང་འདྲ་བས་ཇི་ལྟར་སོགས་སོ། །ཏིང་ངེ་འཛིན་ཤེས་རབ་མཚན་དང་སྟོབས་ཀྱི་རྒྱུ་ལ་དེར་བརྗོད་ཟེར་མོད།ངོ་བོ་ཉིད་དུ་བཤད་དོ།།བཅུ་གཉིས་པ་ནི། ཆེད་དུ་བྱ་བ་རང་དོན་ཡེ་ཤེས་ལས་བརྩམས་ཏེ་དམིགས་པ་ཤེས་བྱ་རབ་དབྱེའི་མཐའ་དང་བཅས་པ་རྣམ་པ་ཐམས་ཅད་རྣམ་པ་མངོན་པར་བྱང་་་་་ཆུབ་སྟེ། མངོན་སུམ་དུ་མཁྱེན་པར་ཞལ་གྱིས་འཆེས་ཤིང་དམ་བཅའ་འཇོག་པ་ལ་ཆོས་མཐུན་གྱི་རྒོལ་བའི་འཇིགས་པ་མེད་པ་སྟེ། འདི་བྱང་སེམས་ཀྱི་698

དབང་དུ་བྱས་ནས་ཤེས་སྒྲིབ་སྤངས་པར་བསྟན་ནོ། །མདོར། མངོན་པར་རྫོགས་པར་སངས་རྒྱས་སོ། །ཞེས་བྱ་བ་འདི་ལ། ཆོས་འདི་དག་མངོན་པར་རྫོགས་པར་སངས་མ་རྒྱས་སོ།།ཞེས་དགེ་སྦྱོང་ངམ།བྲམ་ཟེའམ།ལྷའམ།བདུད་དམ། ཚངས་པའམ། སུས་ཀྱང་ཆོས་དང་མཐུན་པར་ང་ལ་རྒོལ་བའམ་དྲན་པར་བྱེད་པའི་མཚན་མ་མི་མཐོང་སྟེ། ཅམཚན་མ་དེ་མི་མཐོང་བས་བདེ་བ་ཐོབ།མི་འཇིགས་པ་ཐོབ།བག་ཚ་བ་མེད་པ་ཐོབ་ནས་གནས་སོ།།ཁྱུ་མཆོག་གི་གནས་རྒྱ་ཆེན་པོར་ཞལ་གྱིས་འཆེའོ།།ཚངས་པའི་འཁོར་ལོ་བསྐོར་རོ།།འཁོར་གྱི་ནང་དུ་སེངྒེའི་སྒྲ་ཡང་དག་པར་སྒྲོག་གོ །ཞེས་སོ། །ཉན་རང་གི་དབང་དུ་བྱས་ནས་ཉོན་སྒྲིབ་ཀྱི་ཟག་པ་ཟད་སོགས་ནི། རང་དོན་སྤངས་པ་ལས་ཏེ།ཟག་པ་ཉོན་མོངས་བག་ཆགས་དང་བཅས་པ་རྣམས་སོགས་སོ།།ངས་ཟག་པ་ཟད་དོ།།ཞེས་བྱ་བ་འདི་ལ།ཟག་པ་འདི་མ་ཟད་དོ་ཞེས་སོགས་སོ།།ཆེད་དུ་བྱ་བ་གཞན་སོགས་ཏེ། དམིགས་པ་སྤང་བྱ་མི་མཐུན་པའི་ཕྱོགས་ཐར་པ་དང་ཐམས་ཅད་མཁྱེན་པའི་བར་དུ་གཅོད་པའི་ཆོས་རྣམས་མ་ལུས་པར་སྟོན་་་་་སོགས་ཏེ། ངས་ཉན་ཐོས་རྣམས་ལ་བར་དུ་གཅོད་པའི་ཆོས་གང་དག་བསྙད་པ་དེ་དག་བསྟེན་ཀྱང་བར་དུ་གཅོད་པར་མི་འགྱུར་རོ། །ཞེས་སོགས་སོ། །གཉེན་པོ་ངེས་སོགས་ནི།དམིགས་པ་ཐེག་པ་གསུམ་གྱི་སྦྱོར་བ་ནས་བཟུང་སྟེ་མཐར་ཕྱིན་པའི་ལམ་གྱི་ངོར་ངེས་སོགས་སོ། །ངས་ཉན་ཐོས་རྣམས་ལ་ངེས་པར་འབྱུང་བར་བྱ་བའི་ཕྱིར་འཕགས་པ་ངེས་པར་འབྱུང་བའི་ལམ་གང་་་་་བཤད་པ་དེ་ངེས་པར་འབྱུང་བ་མིན་ནོ།།ཞེས་སོགས་སོ།།འདི་གཉིས་ཐེག་པ་གཉིས་ཀུའི་དབང་དུ་བྱས་ཤིང་།མདོར་བྱང་སེམས་མི་འབྱུང་བ་ནི།ཉན་ཐོས་ཀྱི་དབང་དུ་བྱས་ནས་སྡུད་པ་པོས་ཕྱུང་བ་ཡིན་ནོ། །བཅུ་གསུམ་པ་ནི།699

དམིགས་པ་སློབ་པའི་ཚོགས་ཡོངས་སུ་སྡུད་པ་ཉིད་ལ་རྣམ་པ་གཅིག་ཏུ་ངེས་པར་ཡང་དག་པར་སྒྲུབ་པ་ལ་རྗེས་སུ་ཆགས་པ་དང་། ལོག་པར་སྒྲུབ་པ་ལ་ཁོང་ཁྲོ་བ་དང་།ཁ་ཅིག ཡང་དག་པར།ཁ་ཅིག་ལོག་པ་ལ་ཆགས་སྡང་གཉིས་མའི་ཀུན་སོགས་ཏེ། གནས་ངན་ལེན་ཀུན་ཏུ་མི་འབྱུང་བའོ། །བཅུ་གཉིས་པ་ནི། སངས་རྒྱས་སྐུ་གསུང་ཐུགས་ཀྱི་སྤྱོད་པ་ཡོངས་སུ་དག་སྟེ། རང་ལ་སྒོ་གསུམ་གྱི་འཕྲིན་ལས་མ་དག་པ་མེད་པས་རང་གི་སྐྱོན་གཞན་གྱིས་ཤེས་ཀྱིས་དོགས་ནས་སྲུང་བའི་འཆབ་པ་མེད་པའི་ཕྱིར་དེ་དག་གིས་ཁྱེད་རང་ལ་ཡང་སྐྱོན་ཡོད་དོ། །ཞེས་ཐ་སྙད་གདགས་སུ་མེད་པས་མི་འཇིགས་པའི་ཕྱིར་དམིགས་པ་སློབ་མའི་ཚོགས་སོགས་ལ་རྣམ་པ་ཇི་ལྟར་བཞེད་པ་བཞིན། ཚར་གཅོད་སྤ་བཀོང་ནས་ཡོན་ཏན་ཐོབ་ཟིན་བསྐྱང་བའི་དོན་དུའང་སེམས་དང་ཤེས་རབ་ཀྱི་བསླབ་པ་ལ་གདམས་པ་དང་། མ་ཐོབ་པ་ཐོབ་པའི་ཆེད་དུའམ་ཚུལ་ཁྲིམས་ཀྱི་བསླབ་པ་ལ་རྗེས་སོགས་སོ། །བཅོ་ལྔ་པ་ནི། དམིགས་པ་གདུལ་བྱ་ལ་འཕྲིན་ལས་གང་།ཡུལ་གང་དུ།དུས་གང་གི་ཚེ།ཐབས་ཇི་ལྟ་བུས་གདུལ་དགོས་པ་ཇི་ལྟ་བ་བཞིན་དུ། སེམས་ཅན་གྱི་དོན་མཛད་པ། དུས་ལས་མི་འདའ་བར་སྐུའི་མཛད་པ་དང་། གསུང་གིས་གསུང་བའི་རྣམ་པ་ཐམས་ཅད་རྣམ་པར་མངོན་བརྗོད་དེ། རྟག་ཏུ་དྲན་པ་ཉེ་བར་གནས་པ་སོགས་སོ། །བཅུ་དྲུག་པ་ནི། སྒྲིབ་གཉིས་སྤངས་པའི་ཐམས་ཅད་སོགས་ཏེ། ཉོན་མོངས་སྤངས་ཀྱང་མ་སྤངས་པ་ལྟ་བུའི་སྐུ་དང་།གསུང་གི་གཡོ་བ་སྤྱོད་པ་དང་། བསྐྱོད་པ།ལྟ་བ། སྨྲ་བ་སོགས་ཀུན་ཏུ་སོགས་སོ། །བཅུ་བདུན་པ་ནི། དུས་རྒྱུན་སོགས་དམིགས་པ་ཁམས་གསུམ་གྱི་སེམས་ཅན་ཐམས་ཅད་ཀྱི་དུཿཁ་ལ་དམིགས་་་་པའི་རྣམ་པ་ཐུགས་རྗེ་ཆེན་པོ་ཚད་མེད་པ་ལ་གནས་སོགས་སོ། །བཅོ་བརྒྱད་700

པ་ནི། དགྲ་བཅོམ་པ་ལ་གླང་པོ་ཆེ་གཏུམ་པོ་དང་ལྷན་ཅིག་ཏུ་འགྲོ་བ་སོགས་ཀྱིས་འཁྲུལ་བ་དང་། ལྟ་རྒོད་དང་། འཕྱ་བའི་ཅ་ཅོ་དངརྣ་། དྲན་པ་ཐོབ་ཟིན་ཉམས་པ་དང་། ཏིང་ངེ་འཛིན་ལས་ལངས་པ་ན་མཉམ་པར་མ་བཞག་པ་དང་། ཕུང་པོ་ལ་མི་མཐུན་པ་དང་། མྱང་འདས་ལ་ཞི་བ་ཐ་དད་པའི་འདུ་ཤེས་དང་། མ་བརྟགས་པར་སེམས་ཅན་གྱི་དོན་ཡལ་བར་འདོར་བའི་བཏང་སྙོམས་རྣམས་ཡོད་མོད་ཀྱི། སངས་རྒྱས་ལ་རྫུ་འཕྲུལ་རྐང་པ་རྫི་བ་སོགས་ཀྱི་འཁྲུལ་པ་ནམ་ཡང་མི་མངའ་བ་སྐུའི་དང་། དོན་དུ་མི་འགྱུར་བའི་ཚིག་ཅ་ཅོ་མེད་པ་གསུང་གི་དང་། ཉོན་མོངས་མེད་པར་ཡུན་རིང་པོ་ནས་མཛད་པ་དང་། གསུང་བ་རྗེས་སུ་དྲན་པས་དྲན་པ་ཉམས་པ་མེད་པ་དང་། རྟག་ཏུ་མཉམ་པར་མ་བཞག་པ་མི་མངའ་སྟེ།བསྡུ་བར།སྟོབས་བཅུའི་ཤེས་པ་སོགས་ཀུན་རྫོབ་ཤེས་པ་ལོ་ཀ་པར་བཤད་པ་དང་།ཇི་སྙེད་པ་མཁྱེན་པ་རྗེས་ཐོབ་ཏུ་བཤད་པ་ཡོད་ཀྱང་ཡུལ་གྱིས་ཕྱེ་བའི་མཉམ་རྗེས་ཡིན་པས།ཤེས་རབ་ཡེ་ཤེས་རྣམ་གྲོལ་རྣམས། །གསལ་དང་འཕྲོ་དང་དག་ཕྱིར་དང་། །ཐ་དད་མེད་ཕྱིར་འོད་དང་ཟེར། །ཉི་མའི་དཀྱིལ་འཁོར་རྣམས་དང་མཚུངས། །ཞེས་པ་ལྟར།མཉམ་རྗེས་ཐ་དད་མེད་པར་ཡོད་པས་འདི་དང་མི་འགལ་ལོ།།འཁོར་འདས་ལ་ཐ་དད་ཀྱི་འདུ་ཤེས་མི་མངའ། སེམས་ཅན་གྱི་དོན་མ་བརྟགས་པར་ཡལ་བར་འདོར་བའི་བཏང་སྙོམས་མི་མངའ་བ་བཞི་ནི།ཐུགས་ཀྱི་འཕྲིན་ལས་ཏེ།དེ་རྣམས་ཉན་རང་དགྲ་བཅོམ་དང་ཐུན་མོང་སོགས་སོ།།དགྲ་བཅོམ་ལ་ཤེས་སྒྲིབ་དག་པ་ལས་བརྩམས་པའི་འདུན་སོགས་དྲུག་མ་ཐོབ་པའི་ཡོངས་སུ་་་་་ཉམས་པས་ཉམས་ཀྱང་དེ་བཞིན་གཤེགས་པ་ནི།བརྩོན་འགྲུས།དྲན་པ།ཏིང་ངེ་འཛིན། ཤེས་རབ་བཞི་དབང་པོ་གནས་འདུན་པ་འབྲས་བུ་རྣམ་གྲོལ་དང་701

བཅས་སོགས་སོ། །དགྲ་བཅོམ་རེས་དགེ་བ། རེས་ལུང་མ་བསྟན་ཡོད་ཀྱང་སངས་རྒྱས་ཀྱི་སྐུ་ག་སུང་ཐུགས་ཀྱི་འཕྲིན་ལས་གསུམ་ཡེ་ཤེས་ཀྱིས་ཀུན་ནས་བསླངས་པའི་ཕྱིར་ཡེ་ཤེས་སྔོན་དུ་འགྲོ་ལ། ཡེ་ཤེས་དང་ལྷན་ཅིག་རྒྱུ་བའི་ཕྱིར་རྗེས་སུ་འབྲང་བས་ལུང་མ་བསྟན་མེད་པས་ཐུན་མོང་སོགས་སོ། །དགྲ་བཅོམ་པས་རྩོལ་བ་ཙམ་གྱིས་དུས་གསུམ་གྱི་དངོས་པོ་མི་རྟོགས་པས་ཆགས།ཐམས་ཅད་མི་རྟོགས་པས་ཡེ་ཤེས་མཐོང་བ་ཐོགས་སོ།།སངས་རྒྱས་ཀྱིས་རྩོལ་བ་ཙམ་གྱིས་དུས་གསུམ་གྱི་ཤེས་བྱ་ཐམས་ཅད་རྟོགས་པས་མ་ཆགས་མ་་་་་་་ཐོགས་པ་སྟེ། རིམ་གྱིས་ཐམས་ཅད་ཤེས་པ་དང་། མང་པོ་ཤེས་པ་དང་། ད་ལྟར་བའི་ཤུགས་ལ་གཞན་ཤེས་པར་འདོད་ནས་བཞིན་མིན་གྱི་ཤེས་བྱ་་་་་་་་ཐམས་ཅད་གཅིག་ཅར་མངོན་སུམ་དུ་མཁྱེན་ཏེ། ཉི་མའི་དཀྱིལ་འཁོར་འོད་ཟེར་གཅིག་བཏང་བས། །འགྲོ་བ་སྣང་བར་བྱེད་པ་ལྟར། །དེ་བཞིན་ཤེས་བྱ་ཐམས་ཅད་ལ། །སངས་རྒྱས་ཡེ་ཤེས་གཅིག་ཅར་སྣང་། །ཞེས་པ་ལྟར། དུས་གསུམ་ཤེས་པའི་ཡེ་ཤེས་སོགས་སོ། །ཤེས་ཏིང་གཉིས་རྒྱུ་ལ་དེར་བརྗོད། །ཅེས་སོ། །བཅུ་དགུ་པ་ནི། དམིགས་པ་ཕུང་སོགས་ཀྱི་ངོ་བོ་དང་། ཁྱད་པར་གྱི་མཚན་ཉིད་དང་། རབ་དབྱེ་མཐར་ཐུག་པ་རྣམས་རྣམ་པ་མི་མཁྱེན་པའི་ཆ་གཅིག་ཀྱང་མེད་པར་ཤིན་ཏུ་དག་ཅིང་དྲི་མ་མེད་པའི་ཡེ་ཤེས་ཀྱིས་རྣམ་པ་་ཐམས་ཅད་མཁྱེན་སོགས་ཏེ། དེ་ཡང་དཀའ་བ་མང་པོ་སྤྱད། ཚོགས་རྒྱ་ཆེ་བ་དང་།དུས་ཡུན་རིང་བ་དང་།སྒྲིབ་པ་གཉིས་ཀ་སྤངས་པས་འགྲུབ་པ་ནི།ཡང་དག་པར་འགྲུབ་པ། སྒྲིབ་པ་ཐམས་ཅད་ནི། དྲི་མ་མེད་ཅིང་ཤེས་བྱ་རྣམ་པ་ཐམས་ཅད་མཁྱེན་པ་ཉིད་ཐོབ་པ་ནི།ངོ་བོ།དཔེ་རིན་པོ་ཆེའི་སྣོད་ཕྱེ་བ་ལྟ་བུ་སྟེ། ངལ་བརྒྱས་རྨད་བྱུང་དཀའ་སྤྱད་དགེ་ཀུན་བསགས། །བསྐལ་མཆོག་དུས་702

རིང་འགྲོ་བ་སྒྲིབ་ཀུན་ཟད། །སར་གཏོགས་སྒྲིབ་པ་ཕྲ་བཅོམ་སངས་རྒྱས་ཏེ། །དེ་ནི་མཐུ་ཆེན་རིན་ཆེན་སྣོད་ཕྱེ་བཞིན། །ཞེས་སོ། །བཞི་པ་ནི། ཡོན་ཏན་འདི་རྣམས་རྟེན་གང་ལས།གང་ཟག་གང་གིས།ཐབས་ཇི་ལྟར་སོགས་ནི།གང་ཟག་ཆོས་འདི་ལས་ཕྱི་རོལ་མུ་སྟེགས་པ་དང་། ཉན་ཐོས་སོགས་ཀྱིས་ཀྱང་སྒྲུབ།རྟེན་དག་པའི་བསམ་གཏན་བཞི་གང་རུང་ལ་བརྟེན་ནས་ཚད་མེད་བཞི་་་་་དང་། མངོན་ཤེས་དང་པོ་ལྔ་སྒྲུབ་པས་ཕྱི་ནང་ཐུན་མོང་བ་ཡིན་ནོ། །ལྷག་མ་རྣམ་ཐར་སོགས་ནི།ཕྱི་རོལ་པས་མི་སྒྲུབ་ཀྱི།སྔར་ཐུན་མོང་བ་ཡིན་མིན་དུ་ཕྱེ་བ་བཞིན་ཉན་ཐོས་སོགས་དང་། བསམ་གཏན་གསུམ་པ་མན་ཆད་ལ་མི་བརྟེན་གྱི། རབ་ཀྱི་སོགས་ཏེ། འདིར་སྤྱིར་བཏང་བ་སྟེ། འགོག་པའི་རྣམ་ཐར་སོགས་གཞན་ལ་བརྟེན་པའང་ཡོད་དེ།སྒྲུབ་ཐབས་ནི།ཅི་རྒྱུར་བྱས་ནས་སྒྲུབ་ཅེ་ན། ཇི་ལྟར་སོགས་ཏེ། བྱམས་པ་དང་ལྡན་པའི་སེམས་འཁོན་མེད་པ་ཞེས་སོགས་སྔར་བཤད་པ་བཞིན་དུ་ལན་མང་དུ་ཡིད་ལ་བྱེད་པ་རྒྱུར་བྱས་ནས་་་སྒྲུབ་བོ། །སངས་རྒྱས་ཀྱི་ནི། ཡོན་ཏན་ཐམས་ཅད་བཞེད་པ་ཙམ་ལ་རག་ལུས་ཀྱི། སྦྱོར་བྱུང་ཅུང་ཟད་ཀྱང་མེད་དོ། །ལྔ་པ་ནི། ཚད་མེད་པ་ལ་སོགས་པའི་ཡོན་ཏན་སོགས་ཏེ། དེ་ཉིད་བཤད་པ་འཕགས་པ་རྣམས་ཅི་རིགས་སུ་མི་མཐུན་ཕྱོགས་སྤོང་ཞིང་།རང་རང་གི་ལས་བྱེད་པའི་རང་གི་སོགས་ཏེ།དེའང་སངས་རྒྱས་ཀྱི་ས་ན་ཡོད་པ་རྣམས་མཉམ་གཞག་དང་ངོ་བོ་ཐ་མི་དད་ལ།གཞན་ཅི་རིགས་སོ། །ཡེ་ཤེས་ཀྱི་རང་བཞིན་ནི། མཆོག་ཏུ་ཞི་བ་རྣམ་པར་མི་རྟོག་པའི་ཡེ་ཤེས་ཀྱིས་བསྡུས་པ་དམིགས་མེད་ཀྱི་ཚད་མེད་སོགས་ཀྱི་མཐོང་ཆོས་ལ་བདེ་བར་གནས་སོ། །དྲུག་པ་ལ། ཡོན་ཏན་དེ་རྣམས་ཀྱི་རང་གི་བྱ་བ་རྒྱས་པར་འཆད་དེ། སྔར་བཞིན་སྡེ་ཚན་བཅུ་དགུ་ལས། དང་པོ་ནི་མི་མཐུན་703

ཕྱོགས་གནོད་སེམས།རྣམ་འཚེ།མི་དགའ་བ་།ཆགས་སྡང་སྤང་ངོ་།།འདི་དག་ཐུགས་བརྩེ་བ་ཡིན་པས་དེས་གནས་ན། སེམས་ཅན་ལ་ཕན་འདོགས་པ་ཡིན་པས།བསོད་སོགས་དང་།མི་སྐྱོ་སྟེ། སེམས་ཅན་ལ་ཐུགས་བརྩེ་བས་རང་དོན་ལ་མི་ལྟ་བའི་ཕྱིར་རོ།།གཉིས་པ་ནི། རྣམ་ཐར་དང་པོ་གཉིས་ས་སོགས་གསེར་དུ་སྤྲུལ་སོགས་སོ།།གསུམ་པ་ཐམས་ཅད་སྡུག་ཅིང་བཟང་བའི་དགེ་སོགས་སོ།།གཟུགས་མེད་བཞིས་གཟུགས་མེད་ཞི་སོགས་སོ། །འགོག་པ་མོས་པའི་དོན་ནི་རྣམ་ཐར་གྱི་དོན་ཡིན་པས་འཕགས་གནས་ཉོན་ཡིད་ཀྱང་ཞི་བའི་གནས་་་་་པས་གནས་སོ། །གསུམ་པ་ནི། རྣམ་ཐར་དང་པོ་གསུམ་གྱི་དམིགས་པ་ཟིལ་སོགས་སོ། །བཞི་པ་ནི། ཟད་པར་ཏེ། མཐའ་དག་ཏུ་དམིགས་པས་ཁྱབ་པར་རྒྱས་སོགས་སོ། །དེ་དག་ཐུན་མོང་གི་བྱེད་ལས་ཡིན་ནོ། །སངས་རྒྱས་ཀྱི་ཡོན་ཏན་ཐུན་མོང་མ་ཡིན་པ་རྣམས་འགའ་ཞིག་ངོ་བོ་དང་འགའ་ཞིག་ལས་ཀྱིས་བསྟན་ཏེ། ཚིགས་བཅད་ལས་ཅི་རིགས་སུ་ཤེས་པར་བྱའོ། །དེ་གསུམ་ལ་དགོངས་ནས། ཐུབ་པས་སྒྲིབ་ཀུན་ངེས་པར་གྲོལ། །འཇིག་རྟེན་ཐམས་ཅད་ཟིལ་གྱིས་གནོན། །ཁྱོད་ཀྱི་མཁྱེན་པས་ཤེས་བྱ་ཁྱབ། །ཐུགས་གྲོལ་ཁྱོད་ལ་ཕྱག་འཚལ་ལོ། །ཞེས་སོ། །ལྔ་པ་ནི། ཐུན་མོང་བས་གཞན་སེམས་སྲུང་བ་གཅེས་སུ་བྱེད་པས་དེ་དང་མཐུན་པ་བཞིན་སྨྲ་བའི་ཕྱིར་གཟུང་སོགས་སོ། །སེམས་ཅན་དག་ནི་ཐམས་ཅད་ཀྱི། །ཉོན་མོངས་མ་ལུས་ཐམས་ཅད་འདུལ། །ཉོན་མོངས་འཇོམས་མཛད་ཉོན་མོངས་ལ།།ཐུགས་རྗེར་བཅས་ཁྱོད་ལ་ཕྱག་འཚལ།།ཞེས་སོ། །དྲུག་པ་ནི། བྱུང་བ་འདས་པ་དང་། འབྱུང་འགྱུར་མ་འོངས་པ་དང་། ད་ལྟར་གྱི་གཞན་ལ་བསྐལ་པ་རྣམས་ལུང་སྟོན་པས་འདིས་ཀུན་ཤེས་སོ། །ཞེས་གུས་པས་འཇིག་སོགས་སོ། །ལྷན་གྱིས་གྲུབ་ཅིང་ཆགས་མི་མངའ། །ཐོགས་པ་704

མི་མངའ་རྟག་པར་ནི། །མཉམ་པར་འཇོག་ཅིང་འདྲི་ཀུན་གྱི། །ལན་ལྡོན་ཁྱོད་ལ་ཕྱག་འཚལ་ལོ། །ཞེས་སོ། །བདུན་པ་ནི། བཤད་བྱ་འཆད་བྱེད་མཁྱེན་པས་བཤད་པའི་རྣམ་པ་མང་པོས་ཐེ་ཚོམ་བཅད་ནས་སེམས་ཅན་སོགས་སོ། །རྟེན་དང་བརྟེན་པ་བཤད་བྱ་དང་།།གསུང་དང་མཁྱེན་པ་འཆད་བྱེད་ལ།།བློ་གྲོས་རྟག་རྟོག་མི་མངའ་བ། །ལེགས་སྟོན་ཁྱོད་ལ་ཕྱག་འཚལ་ལོ། །ཞེས་སོ། །བརྒྱད་པ་ནི། མངོན་ཤེས་དང་པོས་ནམ་མཁར་འགྲོ་སོགས་ལུས་ཀྱི་ལས་ཀྱིས་གདུལ་བྱ་གུས་ནས་བསྟེན་སོགས་སོ། །གཉིས་པས་སྒྲའི་རྣམ་པ་ཐམས་ཅད་རྟོགས་ནས་གཞན་ལ་བསྐུལ་ཞིང་བརྗོད་པས་ངག་སོགས་སོ། །གསུམ་པས་གཞན་སེམས་ཀྱི་དགེ་མི་དགེ་ཀུན་སོགས་སོ། །དེས་སེམས་ཅན་གྱི་སྤྱོད་པ་བརྒྱད་ཁྲི་བཞི་སྟོང་དང་། བཞི་པས་སྔོན་གྱི་གནས་ནས་འོང་བ་དང་། ལྔ་པས་ཕྱི་མའི་གནས་སུ་འགྲོ་བ་མཁྱེན་པ། དྲུག་པས་འཁོར་བ་ལས་ངེས་སོགས་ཏེ། མཐའ་གཉིས་སྤངས་ནས་དབུ་མའི་ལམ་སྟོན་པའོ། །གཤེགས་ནས་སྤྱོད་པ་མཁྱེན་མཛད་དེ། །དེ་དག་སྐད་ཀྱིས་སེམས་ཅན་གྱི། །འོང་དང་འགྲོ་བ་ངེས་་་་་་་འབྱུང་བ།།ལེགས་འདོམས་ཁྱོད་ལ་ཕྱག་འཚལ་ལོ།།ཞེས་སོ།།དགུ་པ་ནི།མཚན་དཔེས་བརྒྱན་པའི་སྐུ་མཐོང་མ་ཐག་ཏུ་སྐྱེས་བུ་ཆེན་པོ་སྟེ། མཆོག་ཉིད་དུ་སོགས་སོ། །ལུས་ཅན་ཀུན་གྱིས་ཁྱོད་མཐོང་ན། །སྐྱེས་བུ་དམ་པ་ལགས་པར་འཚལ།།མཐོང་བ་ཙམ་གྱིས་རབ་དང་བར།།མཛད་པ་ཁྱོད་ལ་ཕྱག་འཚལ་ལོ།།བཅུ་པ་ནི།རྟེན་ལེན་གནས་གཏོང་གི་དབང་དུ་བྱས་ནས་སེམས་ཅན་གྱི་དོན་དུ་བསམ་སོགས་སོ།།དམིགས་པ་དག་གིས་ཆོས་སྤྲུལ་བསྒྱུར་ལའོ།།སེམས་དག་གིས་ཏིང་སོགས་སོ། །ཡེ་ཤེས་དག་པས་གཟུགས་ཀྱི་སྒོ་ནས་དམ་སོགས་སོ། །ལེན་དང་གནས་དང་གཏོང་བ་དང་། །སྤྲུལ་དང་ཡོངས་སུ་བསྒྱུར་བ་དང་། །705

ཏིང་ངེ་འཛིན་དང་ཡེ་ཤེས་ལ། །མངའ་བརྙེས་ཁྱོད་ལ་ཕྱག་འཚལ་ལོ བཅུ་གཅིག་པ་ནི། སྟོབས་དང་པོས་མངོན་མཐོ་རྒྱུ་མེད་དང་། རང་བཞིན་དང་།དབང་ཕྱུག་སོགས་མི་སོགས་དང་། གཉིས་པས་རང་གིས་མ་བྱས་ཀྱང་ལས་འོང་འེས་མ་བྱས་སོགས་སོ། །གསུམ་པས་སྤྱོད་པ་འདོད་ཆགས་ཡོད་མེད་བཞི་སོགས། བཞི་པས་ཆོས་བཤད་སྣོད་དབང་པོ་སྨིན་པ་དང་། ལྔ་པས་བསམ་པ་ངན་བཟང་ལ་མོས་པ་དང་། དྲུག་པས་བག་ལ་ཉལ་ཉོན་མོངས་སྐྱེད་ནུས་དང་། བདུན་པས་ཐེག་པ་གསུམ་གྱི་ཆོས་ཀྱི་དམིགས་པ་དང་། བརྒྱད་པས་ཚེ་སྔ་མར་འཕགས་ལམ་གྱི་ཚོགས་སྒྲུབ་པ་དང་། དགུ་པས་ཚེ་ཕྱི་མ་ལ་ལམ་གང་སྐྱེ་བའི་འོས་དང་། བཅུ་པས་འཁོར་བ་ནས་ངེས་སོགས་སོ། །དེ་བཅུས་ཕུང་སོགས་བདུད་བཞི་ཚར་གཅོད་པའི་ཁྱད་པར་ཤེས་སྒྲིབ་སྤངས་ནས་བར་ཆད་མི་བྱེད་པའོ།།ཡང་ན།དང་པོ་གསུམ་རེ་རེས། ཐབས་དང་སྐྱབསིདང་དག་པ་དང་། བདུན་གྱིས་ཐེག་ཆེན་གྱིས་ངེས་འབྱུང་ལ་བསླུ་བའི་བདུད་ཚར་གཅོད་དོ། །བཅུ་པའི་ཡུལ་ཐམས་ཅད་སོགས་ཏེ། ཐབས་དང་སྐྱབས་དང་དག་པ་བྱུདང་།།ཐེག་ཆེན་ངེས་པར་འབྱུང་བ་ལ།།སེམས་ཅན་རྣམས་ནི་རབ་བསླུ་བའི།།བདུད་འཇོམས་ཁྱོད་ལ་ཕྱག་འཚལ་ལོ།།ཞེས་སོ།།བཅུ་གཉིས་པ་ནི།རང་གིས་སྤངས་རྟོགས་བརྙེས་ཤིང་གཞན་ལ་ཡང་གཉེན་པོ་བསྟན་པས་ཕན་པར་་་་་་ཞུགས་པའི་སྟོན་སོགས་དང་། དམ་བཅའི་དོན་བཞི་པོ་ལ་རྒོལ་བའང་ཆོས་མཐུན་གྱིས་ཚར་གཅོད་དོ། །རང་གཞན་དོན་དུ་ཡེ་ཤེས་དང་། །སྤངས་དང་ངེས་འབྱུང་གེགས་མཛད་དང་། །སྟོན་མཛད་མུ་སྟེགས་གཞན་དག་གིས། །མི་བརྫི་ཁྱོད་ལ་ཕྱག་འཚལ་ལོ། །ཞེས་སོ། །བཅུ་གསུམ་པ་ནི། གུས་པར་ཉན་མི་ཉན་ལ་ཆགས་སྡང་གི་ཀུན་སོགས་སོ། །བཅུ་བཞི་པ་ནི། རང་གི་སྐྱོན་བརྗོད་706

དོགས་ནས།སྲུང་མི་དགོས་པས་རྒྱུན་སོགས་ཏེ།སྲུང་མེད་བསྙེལ་བ་མི་མངའ་བ། །འཁོར་གྱི་ནང་ན་བག་བརྐྱང་གསུངས། །ཀུན་ནས་ཉོན་མོངས་གཉིས་སྤངས་པའི། །འཁོར་སྡུད་ཁྱོད་ལ་ཕྱག་འཚལ་ལོ། །ཞེས་སོ། །བཅོ་ལྔ་པ་ནི།སེམས་ཅན་གྱི་དོན་དུས་ལ་བབས་ནས་སྐད་ཅིག་ཙམ་ཡང་མི་ཡོལ་བར་་་་་་་མཛད་པས་སངས་རྒྱས་སོགས་སོ།།སེམས་ཅན་ཀུན་གྱི་བྱ་བ་ལ།།ཁྱོད་ནི་དུས་ལས་མི་འདའ་བས།།མཛད་པ་རྟག་ཏུ་དོན་མངའ་བ།།མི་བསྙེལ་ཁྱོད་ལ་ཕྱག་འཚལ་ལོ།།ཞེས་སོ།།བཅུ་དྲུག་པ་ནི།དགྲ་བཅོམ་པ་ལྟར་འཁྲུལ་པ་སོགས་མེད་པས་ཉོན་མོངས་སོགས་སོ།།ཀུན་མཁྱེན་ཁྱོད་ལ་རྒྱུ་བ་དང་།།གནས་པ་ཀུན་ལ་རྟག་པར་ཡང་།།ཀུན་མཁྱེན་མིན་སྤྱོད་མི་མངའ་སྟེ།།ཡང་དག་དོན་ལྡན་ཁྱོད་ཕྱག་འཚལ། །ཞེས་སོ། །བཅུ་བདུན་པ་ནི། ལན་དྲུག་ཏུ་སུ་ནི་ཉམས། སུ་ནི་འཕེལ།སུ་ནི་མངོན་མཐོའི་སྣོད་ཅེས་སོགས་ལོ་ཀ་སོགས་སོ།།འཇིག་རྟེན་ཀུན་ལ་ཉིན་མཚན་དུ། །ལན་དྲུག་ཏུ་ནི་སོ་སོར་གཟིགས། །ཐུགས་རྗེ་ཆེན་པོ་དང་ལྡན་པའི། །ཕན་དགོངས་ཁྱོད་ལ་ཕྱག་འཚལ་ལོ། །ཞེས་སོ། །བཅོ་བརྒྱད་པ་ནི།སྤྱོད་པ་མ་འདྲེས་པ་དྲུག་གིས་སྐུ་སོགས་དང་། རྟོགས་པ་མ་འདྲེས་པ་དྲུག་ཐོབ་པ་དང་།འཕྲིན་ལས་མ་འདྲེས་པས་ཡེ་ཤེས་དང་ལྡན་བཞིན་གཤེགས་པ་དང་། ཡེ་ཤེས་མ་འདྲེས་པས་དུས་གསུམ་མཁྱེན་བཞིན་དུ་བཞུགས་སོགས་དང་། སྤྱོད་པ་དང་ནི་རྟོགས་པ་དང་། །ཡེ་ཤེས་དང་ནི་འཕྲིན་ལས་ཀྱི། །ཉན་ཐོས་རང་སངས་རྒྱས་ཀུན་གྱི། །བླ་མ་ཁྱོད་ལ་ཕྱག་འཚལ་ལོ། །ཞེས་སོ། །བཅུ་དགུ་པ་ནི། ཤེས་བྱ་ཐམས་ཅད་ལ་ཡེ་ཤེས་ཐོགས་པ་མེད་པས་སེམས་ཅན་སོགས་སོ། །ཐེ་ཚོམ་གཅད་ཕྱིར་བསྟན་པའི་ཆོས་རྣམས་སྡུད་པ་པོས་བསྡུས་ནས་ཆོས་མྱང་འདས་འཐོབ་བྱེད་ཀྱི་ཚུལ་ཡུན་རིང་དུ་འཇོག་སྟེ། སྟོན་པ་707

འདིའི་ནི། ལོ་སྟོང་དང་། ཕྱེད་དང་ཉིས་སྟོང་དང་། ཉིས་སྟོང་དང་། ཕྱེད་དང་སུམ་སྟོང་དང་།ལྔ་སྟོང་དུ་གནས་པ་སོགས་མི་འདྲ་བར་གསུངས་སོ།།ཆོས་ཀྱི་ཚུལ་དེས་གདུལ་བྱའི་སེམས་ཅན་སོགས་ཏེ། ཉོན་མོངས་སྤངས་པས་གྲོལ་བའོ། །སྐུ་གསུམ་དག་གིས་བྱང་ཆུབ་ཆེ། །རྣམ་པ་ཀུན་བརྙེས་ཐམས་ཅད་དུ། །སེམས་ཅན་ཀུན་གྱི་ཐེ་ཚོམ་དག །གཅོད་པ་ཁྱོད་ལ་ཕྱག་འཚལ་ལོ། །ཞེས་སོ། །གསུམ་པ་ལ། ལམ་འབྲས་ཀྱི་འདོར་ལེན། ཐེག་པ་ཆེ་ཆུང་གི་སངས་རྒྱས་ཀྱི་མྱང་འདས་ཀྱི་ཁྱད་པར། སྟོབས་ཀྱི་བྱེད་ལས་ལས་འཕྲོས་པའི་དྲིས་ལན་སློབ་འབྲས་གསུམ་བྱང་སེམས་ལ་མི་འཇོག་པའི་རྒྱུ་མཚན། བྱང་སེམས་ཀྱི་ལམ་ཅིསྒོམ་ཚུལ། མཁས་པ་དང་དབང་པོ་སྦྱོང་ཚུལ་ཏེ། དྲུག་གི་དང་པོ་ནི། མངོན་རྟོགས་བཅུ་པོ་འདི་དག་ལས་ཁྱད་འཕགས་འབྲས་བུ་བསྡུས་པའི་ལམ་ཐོབ་་ན། དམན་པ་འབྲས་བུ་ལ་འཇུག་པའི་ལམ་འདོར་ཏེ། ཡང་མངོན་དུ་མི་བྱེད་དེ། འབྲས་བུ་གང་དང་གང་ཐོབ་པའི་དུས་ན་བསྡོམས་ཏེ་སྤོང་བ་དེ་དང་་་དེའི་སྤང་བྱའི་ས་བོན་མ་ལུས་པར་སྤངས་པའི་གནས་གྱུར་མངོན་དུ་བྱེད་དོ། །གཉིས་པ་ནི། ཐེག་པ་ཆེ་ཆུང་གཉིས་ཀ་ལ་ཕུང་པོ་ལྷག་མེད་ཀྱི་མྱང་འདས་ཡོད་པ་ལ་ཐེག་དམན་གྱི་ནི། ཕུང་པོ་སོགས་ཏེ། ལམ་ཐམས་ཅད་གཏན་དུ་མི་སྤྱོད་པས་རྒྱུན་གཅོད་པ་གཟིངས་དང་འདྲ་བར་རྣམ་པར་འདོར་རོ། །དེ་ཐོབ་ནས་འདུས་བྱས་ཐམས་ཅད་རྒྱུན་ཆད་པར་འདོད་དེ། ཞུམ་པ་མེད་པའི་སེམས་ཀྱིས་ནི། །ཚོར་བ་དང་དུ་ལེན་པ་ན། །མར་མེ་ཤི་བར་གྱུར་པ་ལྟར། །དེ་ཡི་སེམས་ནི་རྣམ་པར་ཐར། །ཅེས་སོ། །བསྡུ་བར། སངས་རྒྱས་དང་ཉན་རང་ལྷག་བཅས་ཀྱི་ཚེ་སྒྲིབ་པ་ཟད་མ་ཟད་ཁྱད་ཡོད་ཀྱང་། ལྷག་མེད་ཀྱི་ཚེ་ཐམས་ཅད་ཟད་པར་ཁྱད་པར་མེད་ཅིང་། ལངས་ནས་སེམས་ཅན་གྱི་དོན་བྱེད་མི་708

བྱེད་ཁྱད་ཡོད་པར་བཤད་དོ།།བྱང་སེམས་ནི།ལམ་རྒྱུན་གཅོད་པ་མ་ཡིན་ཏེ།དེའི་ལམ་ནི།སེམས་ཅན་ཐམས་ཅད་མྱ་ངན་ལས་འདའ་བ་ཡིས་སམ།སྔོན་དུ་བཏང་བའི་ཕྱིར་རོ། །དེའི་སོགས་ཏེ། རྒྱུ་དགེ་རྩ་མི་ཟད་པ་དང་། འབྲས་བུ་ཡོན་ཏན་མི་ཟད་པ་ཞེས་བྱ་སྟེ། བློ་གྲོས་མི་ཟད་པས་བསྟན་པའི་མདོར། མི་ཟད་པ་བརྒྱད་ཅུ་བསྟན་པ་བཞིན་ནོ། །གསུམ་པ་ནི། སྟོབས་སོགས་ཀྱི་དྲི་བ་ལུང་སྟོན་ན།ལུང་མ་བསྟན་བཅུ་བཞིའི་དངོས་པོ་སོགས་ནི།དོན་དང་མི་ལྡན་པས་ཚུལ་བཞིན་སོགས་ཏེ། འཕགས་པའི་བདེན་བཞི་ལ་བརྩམས་ནས་རྒྱུ་སོགས་སོ།།བཞི་པ་ནི།ཉན་ཐོས་མཐོང་ལམ་ཐོབ་ནས་རྒྱུན་ཞུགས་སོགས་ཡིན་པ་ལ་ཅིའི་ཕྱིར་སོགས་ཏེ།མི་གནས་པའི་ལམ་ཐོབ་པས་ཆད་པའི་མྱང་འདས་ཀྱི་རྒྱུན་སོགས་སོ།།འདོད་པའི་སྒོམ་སྤང་དྲུག་སྤངས་ཀྱང་ཅིའི་ཕྱིར་སོགས་ནི།ཕྱིར་འོང་བུལ་ཡང་འདོད་པར་སྐྱེ་བ་གཉིས་ལས་མི་ལེན་པ་ལ། འདིར་བསམ་བཞིན་དུ་འདོད་པའི་སྲིད་པར་སོགས་སོ། །བསམ་གཏན་ལས་མ་ཉམས་པ་བཞིན་དུ་འདོད་ཁམས་སུ་སྐྱེ་བས་སོ། །རྒྱན་གཉིས་སུ། འབྲས་བུ་བཞི་ས་དང་པོ་དང་། བརྒྱད་པ་དང་། བཅུ་པ་དང་། སངས་རྒྱས་ཀྱི་ས་ལ་བཞག་པ་ནི།དམན་པ་ལ་མོས་པ་དྲང་བའི་ཕྱིར་ཕྱོགས་རེ་དང་འདྲ་བས་བཞག་པར་མདོ་ལས་བཤད་དེ། ཀུན་དགའ་ངས་ནི་འདི་ལ་དགོངས། །བརྒྱད་པ་ཡོངས་སུ་བརྗོད་པ་ཡིན།།དེ་ལྟར་འདི་སྐད་བརྗོད་པ་ནི།།འདི་ནི་དེ་ལྟར་ཡོད་མ་ཡིན།།ཞེས་སོ།།ལྔ་པ་ནི།བྱང་སེམས་ནི།མཐོང་ལམ་གྱི་བདེན་པ་རྟོགས་ནས་ས་དང་པོ་མཐོང་ལམ་གྱིས་བསྡུས་པར་བཤད་པ་ནི། ཐོག་མར་དེ་ཐོབ་པས་གཙོ་བོ་ལ་དགོངས་ཀྱི། རེ་རེའང་བསྐལ་པ་འབུམ་ཕྲག་དུ་མས་འགྲུབ་པར་བཤད་པས་དེར་སྒོམ་ལམ་ཡང་ཡོད་པའི་ཕྱིར། ས་བཅུ་རྣམས་སུ་སྒོམ་ལམ་ཤེས་སྒྲིབ་709

གཟུང་འཛིན་གྱི་རྟོག་པའི་གཉེན་པོ་གཙོ་བོར་སྒོམ་གྱི། ཉོན་སྒྲིབ་ཀྱི་གཉེན་པོ་ཆེད་དུ་གཏད་ནས་གཙོ་བོར་མི་སྒོམ་སྟེ། ཉན་ཐོས་ཀྱིས་མྱ་ངན་ལས་འདའ་བར་དོགས་ཤིང་ཉོན་མོངས་ཉིད་ཉོན་མོངས་ཟད་པའི་རྣམ་མཁྱེན་གྱི་རྒྱུར་་འགྱུར་་བའི་ཕྱིར། དེ་ཁམས་གསུམ་གྱི་ཤེས་སྒྲིབ་སྤངས་པའི་ཞོར་ལ་ཉོན་མོངས་ཀྱང་ཆ་ཡིས་ཟད་ནས་བྱང་ཆུབ་སོགས་སོ། །ཉོན་སྒྲིབ་སྤངས་པའི་དགྲ་བཅོམ་དང་།ཤེས་སྒྲིབ་སྤངས་པའི་དེ་བཞིན་གཤེགས་པའོ།།བྱང་སེམས་དེ་ནི་སོགས་ཏེ། ས་བཅུ་པོ་ཐམས་ཅད་དུ་ཉེས་པ་རང་གཞན་ལ་གནོད་པ་སོགས་མི་སྐྱེད་དེ། མི་རྟོག་ཡེ་ཤེས་ཀྱིས་ཟིན་པའི་ཕྱིར། ཉོན་མོངས་ཐུལ་ལ་སྤངས་པ་མེད། །སྔགས་ཀྱིས་བསད་པའི་དུག་དང་འདྲ། །སངས་རྒྱས་རྣམས་ནི་ཉོན་མོངས་ལས།།ཉོན་མོངས་ཟད་པ་ཀུན་མཁྱེན་བརྙེས།།ཐབས་ཆེན་རྣམས་དང་ལྡན་པ་ལ། །ཉོན་མོངས་བྱང་ཆུབ་ཡན་ལག་འགྱུར། །འཁོར་བའང་ཞི་བའི་བདག་ཉིད་དེ། །དེ་ཕྱིར་དེ་བཞིན་གཤེགས་བསམ་ཡས། །ཞེས་སོ། །དྲུག་པ་ལ།བསྟན་བཤད་གཉིས་ཀྱི་དང་པོ་ནི། ཡང་། བྱང་སེམས་ཀྱི་མངོན་རྟོགས་ལས་འཕྲོས་པ་ནི།ཡང་སོགས་ཏེ།དམིགས་ཡུལ་དང་།དོན་སྒྲུབ་བྱེད་དང་།སྤང་བྱ་དང་། གཉེན་པོའི་དབང་དུ་བྱས་ནས་ཤེས་བྱ་སོགས་བཞིའོ། །ལམ་བཞི་པོའི་དུས་སོགས་སོ། །གཉིས་པ་ལ། མཁས་པ་དང་། དབང་པོ་སྦྱོར་ཚུལ་གཉིས་ཀྱི་དང་པོ་ལ། སྔར་ལྟར་བཞིའི་དང་པོ་ནི། གཟུང་འཛིན་དུ་ཞེན་པ་འཁྲུལ་པ་དང་། འཕགས་པའི་ཡེ་ཤེས་ཀྱི་སྤྱོད་ཡུལ་འདུ་བྱེད་ཀྱི་རྒྱུ་ཙམ་གཞན་དབང་གང་ལ་བྱིས་པ་རྣམས་མངོན་ཞེན་འཇུག་པ་འཁྲུལ་གནས་དང་། མི་རྟོག་ཡེ་ཤེས་ཀྱི་རྟེན་ཡིན་པའི་ཕྱིར་དེ་བཞིན་ཉིད་ནི། མ་སོགས་སོ། །འདས་པའི་ཡེ་ཤེས་དང་མཐུན་པའི་ཐོས་བསམ་དགེ་བའི་ཆོས་རྣམས་ཤེས་བྱ་ལ་རྟོག་པས་710

འཁྲུལ་པ།མི་རྟོག་ཡེ་ཤེས་དེ་དང་མཐུན་པས་མ་འཁྲུལ་པའོ།།མི་རྟོག་ཡེ་ཤེས་ནི། མ་འཁྲུལ་པའོ། །དེའི་རྗེས་ཐོབ་ཀྱི་དགེ་བ་ནི། མ་སོགས་སོ། །གཉིས་པ་ནི།སེམས་ཅན་སོགས་ནི།བསྡུ་དངོས་བཞི་སྟེ།དེས་བསྡུས་ནས་དགེ་བ་ལ་འཛུད་པས་སོ།།སངས་རྒྱས་སོགས་ནི།ཤེར་ཕྱིན་ཏེ།སྦྱིན་པ་ནས་རྣམ་མཁྱེན་གྱི་བར་རྫོགས་པར་བྱེད་འདོད་པའི་བྱང་སེམས་ཀྱིས་ཤེར་ཕྱིན་ལ་བསླབ་པར་བྱའོ་་ཞེས་བཤད་པས་སོ། །མངོན་སོགས་ནི། ཉོན་མོངས་ཅན་གྱི་ལྟུང་བའི་གཉེན་པོར་སྡིག་བཤགས། ཐེག་ཆེན་སྤོང་བའི་གཉེན་པོར་སངས་རྒྱས་ལ་ཆོས་བཤད་པར་གསོལ་བ་གདབ། དགེ་རྩ་མ་བྱས་པའི་གཉེན་པོར་ཡི་རང་ ཟང་ཟིང་ཅན་གྱི་སེམས་ཀྱི་གཉེན་པོར་བསྔོ་བ་སྟེ། བྱམས་ཞུས་ལས་གསུངས་པ་བཞིན་ནོ།།ལམ་སོགས་ནི།མི་གནས་པའི་མྱང་འདས་ཀྱིས་རྟག་ཏུ་ཞིང་ཐམས་ཅད་དུ་གདུལ་བྱ་ཇི་ལྟ་བར་སངས་རྒྱས་སེམས་ཅན་གྱི་སྤྱོད་པ་ཀུན་ཏུ་སྟོན་་པའོ། །གསུམ་པ་ལ། སྤྱིར་བསྟན་པ་དང་། རྣམ་གཡེང་གི་རྟོག་པ་ཁྱད་པར་དུ་བཤད་པ་གཉིས་ཀྱི་དང་པོ་ནི།རྩ་སོགས་ནི།ཀུན་གཞི་སྟེ།རྟོག་པ་ཐམས་ཅད་ཀྱིས་ས་བོན་ཡིན་པས་སོ། །མཚན་མ་ནི།ལུས་དང་། གནས་དང་།ལོངས་སྤྱོད་ཀྱི་རྣམ་རིག་སྟེ།གཟུང་བའི་མཚན་མར་གྱུར་པའི་ཕྱིར་ཏེ།དབང་པོ་གཟུགས་ཅན་དང་། སྣོད་དང་། གཟུགས་སོགས་ཡུལ་ལོ། །མཚན་མར་སྣང་བ་ཚོགས་དྲུག་དང་ཉོན་ཡིད་དེ། སྔར་གྱི་གཟུང་བའི་མཚན་མའི་རྣམ་པར་གྱུར་པའི་ཕྱིར་རོ།།མཚན་འགྱུར་ནི།ལུས་དང་གནས་སོགས་རྣམ་པ་གཞན་དུ་སྐྱེད་པའོ།།སྣང་འགྱུར་ནི། ཚོགས་བདུན་བདེ་སོགས་ཀྱི་གནས་སྐབས་གཞན་དུ་གྱུར་པའོ།།བསྟན་པར་བསྡུས་པ་མིང་ཚིག་ཡི་གེའི་ཚོགས་ནི།གཞན་སོགས་སོ།།དེ་ལ་གཉིས་ལས། ཉེས་བཤད་ལེགས་བཤད་ཀྱི་ཆོས་ཚུལ་གྱིས་བསྡུས་པའི་ཡིད་711

བྱེད་ཀྱི་དབང་དུ་བྱས་པ་ཚུལ་བཞིན་ཡིན་མིན་གཉིས་སོ། །ཚུལ་མིན་ལས་ལྟ་བར་སོང་བ་དྲུག་ཅུ་རྩ་གཉིས་ཀྱིས་བསྡུས་པའི་རྟོག་པ་མངོན་སོགས་སོ། །ཚུལ་བཞིན་ལས་མི་རྟོག་པའི་ཡུལ་ལས་གཡེང་བ་ཡིའོ། །གཉིས་པ་ལ། གཡེང་བའི་རྟོག་པ་བཅུའི་གཉེན་པོར་ཤེར་ཕྱིན་མི་རྟོག་ཡེ་ཤེས་ཡུམ་རྒྱས་འབྲིང་གི་གདམས་ངག་གི་སྐབས་སུ་བསྟན་ཏེ། དེ་སྤང་གཉེན་སྦྱར་ནས་བཤད་ན།གཞན་དབང་དངོས་པོར་མེད་པའི་རྟོག་པའི་གཉེན་པོར་བྱང་ཆུབ་སེམས་་་དཔའ་ཉིད་དུ་ཡོད་བཞིན་དུ་ཞེས་སོ། །དངོས་པོར་རྟོག་པ་ལ་བྱང་སེམས་དང་། ཤེར་ཕྱིན་དང་། དེ་དག་གི་མིང་དང་། སྤྱོད་མི་སྤྱོད་ཡང་དག་པར་རྗེས་སུ་མི་མཐོང་ཞེས་བདག་གཉིས་ཀྱི་དངོས་པོ་བཀག་གོ །ཀུན་བཏགས་ཡོད་པར་སྒྲོ་སོགས་ལ། མིང་ནི། ངོ་བོ་ཉིད་ཀྱིས་སྟོང་ངོ་། །ཞེས་ཀུན་བཏགས་ཀྱི་ངོ་བོ་ཉིད་བཀག་གོ །སྐུར་སོགས་ལ། སྟོང་པ་ཉིད་ཀྱིས་ནི་མ་ཡིན་ནོ། །ཞེས་མིང་དེ་ཀུན་བཏགས་དང་བྲལ་ཉིད་དུ་ཡོད་པས་སོ།།གཅིག་སོགས་ལ།གཟུགས་ཀྱི་སྟོང་པ་ཉིད་གང་ཡིན་པ་དེ་གཟུགས་མ་ཡིན་ནོ། །ཞེས་གཟུགས་ཀུན་བཏགས་དང་སྟོང་ཉིད་ཡོངས་གྲུབ་ཐ་དད་པས་སོ། །ཐ་དད་སོགས་ལ། སྟོང་པ་ཉིད་ལས་གཟུགས་གཞན་པ་ཡང་མ་ཡིན་ནོ། །གཟུགས་ཉིད་སྟོང་པ་ཉིད་སྟོང་པ་ཉིད་གཟུགས་སོ། །ཞེས་ཆོས་ཉིད་ལས་མ་གཏོགས་པའི་ཆོས་མེད་པས་སོ། །ངོ་བོ་སོགས་ལ། གཟུགས་ཞེས་བྱ་བ་ནས་རྣམ་ཤེས་ཞེས་བྱ་བའི་བར་ནི། མིང་ཙམ་མོ་ཞེས་རྗོད་བྱེད་ལས་མ་གཏོགས་པའི་བརྗོད་བྱ་མེད་དེ། འདི་དག་ཐམས་ཅད་མིང་ཙམ་སྟེ། །འདུ་ཤེས་ཙམ་ལ་རབ་ཏུ་གནས། །རྗོད་པར་བྱེད་ལས་མ་གཏོགས་པའི། །བརྗོད་པར་བྱ་བ་ཡོད་མ་ཡིན། །ཞེས་སོ། །ཁྱད་པར་སོགས་ལ།ངོ་བོ་ཉིད་ཀྱིས་མི་སྐྱེ་མི་འགག།ཀུན་བྱང་དུ་ཡང་དག་པར་རྗེས་སུ་712

མི་མཐོང་ཞེས་སྐྱེ་སོགས་ཁྱད་པར་བཀག་གོ།མིང་སོགས་ནི།མིང་བཅོས་མ་ལ་ཆོས་དེ་དག་སོ་སོར་བཏགས་ནས་གློ་བུར་དུ་མིང་གི་རྗེས་སུ་ཐ་སྙད་འདོགས་ཞེས་སོ།།མིང་གི་སྔ་རོལ་བློ་མེད་ཕྱིར།།མང་བའི་ཕྱིར་དང་མ་ངེས་ཕྱིར།།དེ་ཡི་བདག་ཉིད་བདག་མང་དང་།།བདག་འདྲེས་འགལ་བས་འགྲུབ་པར་འགྱུར།།ཞེས་སོ།།དོན་སོགས་ལ།མིང་ལ་དེ་དག་ཐམས་ཅད་ཡང་དག་པར་རྗེས་སུ་མི་མཐོང་བས་མངོན་ཞེན་མེད་དོ། །ཞེས་སོ། །མིང་ནི་གང་དང་གང་གིས་སུ། །ཆོས་རྣམས་གང་དང་གང་བརྗོད་པ། །དེ་ལ་དེ་ནི་ཡོད་མ་ཡིན། །འདི་ནི་ཆོས་རྣམས་ཆོས་ཉིད་དོ།།ཞེས་སོ།།བཞི་པ་ལ།ཆོག་སོགས་ནི།སོ་སྐྱེ་རྣམས་མི་རྟག་སོགས་ཆོས་འགའ་ཞིག་ལ་སེམས་པ་མཐར་ཁྲིད་དེ། འདི་ནི་དེ་བཞིན་ནོ། །ཞེས་ངེས་ཤིང་ཚིམས་ནས་གཞན་དུ་མི་རྟོག་པའོ། །ཕྱིན་སོགས་ནི། ཉན་ཐོས་རྣམས་རྟག་སོགས་ཕྱིན་ཅི་ལོག་གི་གཉེན་པོར་གཟུགས་སོགས་ཆོས་ཙམ་དུ་་བཏགས་ནས་འདས་པའི་ཤེས་རབ་ཀྱིས་བདག་མེད་རྟོགས་ཏེ། བདག་སོགས་སུ་མི་རྟོག་པའོ། །སྤྲོས་སོགས་ནི། བྱང་སེམས་ཀྱིས་ཆོས་ཙམ་དེའང་སྤྲོས་པར་རིག་ནས་ཆོས་ཐམས་ཅད་ཀྱི་མཚན་མ་བཤིག་སྟེ། འདས་པའི་ཡེ་ཤེས་མཆོག་ཏུ་ཞི་བས་དེ་བཞིན་ཉིད་ཐམས་ཅད་དུ་འགྲོ་བ་རྟོགས་པའོ། །སྤྲོས་མེད་ཀྱི་མི་རྟོག་པ་ནི། ཡིད་བྱེད་མེད་པས་དེར་འཇོག་པ་མིན་ཏེ། གཉིད་ལོག་པ་དང་ར་རོ་བ་ལའང་དེར་ཐལ་བས་སོ།།རྟོག་དཔྱོད་ལས་འདས་པས་ཀྱང་མ་ཡིན་ཏེ།བསམ་གཏན་གཉིས་པ་ཡན་ཆད་དེར་ཐལ་བས་སོ། །རྣམ་རྟོག་ཞི་བས་ཀྱང་མ་ཡིན་ཏེ། འགོག་སྙོམས་ཀྱང་དེར་འགྱུར་བས་སོ། །མི་རྟོག་པའི་ངོ་བོས་ཀྱང་མ་ཡིན་ཏེ། གཟུགས་ཀྱང་དེར་འགྱུར་བས་སོ། །དམིགས་པ་ལ་མི་རྟོག་པའོ་ཞེས་འདུ་བྱེད་པས་ཀྱང་མིན་ཏེ།མཚན་མ་ལ་རྣམ་རྟོག་ཡིན་པས་རྟོག་པའང་7་13

དེར་འགྱུར་བས་སོ། །དེ་དག་གི་རྟོག་པ་མིན་པ་འོན་ཀྱང་བྱང་སེམས་ཀྱིས་དེ་དང་རྗེས་མཐུན་གྱི་གདམས་པ་ལ་བརྟེན་ནས་ཆོས་ཐམས་ཅད་ཀྱི་མཚན་མ་རང་བཞིན་གྱིས་མ་གྲུབ་པར་རྟོགས་ཏེ། དེ་ལ་གོམས་པའི་སྟོབས་བསྐྱེད་པས་སོ་སོར་རང་གི་དམིགས་པ་ཡང་དག་པའི་དོན་ལ་བཀྲར་འཛིན་དང་། འདུ་བྱེད་མེད་པ་ཉིད་ཀྱིས་ཇི་ལྟ་བ་བཞིན་དུ་སྤྲོས་མེད་ཀྱི་དབྱིངས་ཆོས་ཐམས་་་ཅད་ཀྱི་དེ་བཞིན་ཉིད་ལ་སེམས་མཉམ་པར་འཇོག་སྟེ། དེ་ནི་སྤྲོས་མེད་ཀྱི་མི་རྟོག་པའོ། །ལྔ་པ་ནི། རང་བཞིན་གྱིས་དབང་རྣོན་ལ་རང་ལུགས་ཀྱི་དབང་པོ་ཆུང་འབྲིང་ཆེ་གསུམ་ཡོད་པས་དབང་རྣོན་ཆུང་ངུ་སོགས་སོ། །ཐོབ་བྱ་འཐོབ་བྱེད་རྣམ་པར་ངེས་པ་སྟེ།ཀུན་བཏུས་བཞི་པའོ།།714

ཀུན་ལས་བཏུས་ལྔ་པ། འབེལ་བའི་གཏམ་རྣམ་པར་ངེས་པའི་བཤད་པ།བཞི་པ་ལ། བསྟན་བཤད་གཉིས་ཀྱི་དང་པོ་ནི། དོན་གང་ལས་བརྩམས་ཏེ་བཤད་ཅིང་བསྟན་པ་ན། སྐྱོན་མེད་པ་༥།ང་དག་པའི་གཏམ་ནི། འབེལ་གཏམ་སྟེ། དེ་ལ་བདུན་ཏེ། བཤད་བྱའི་དོན་དང་། འཆད་བྱེད་རྣམ་བཤད་དང་། མུ་གཉིས་པ་སོགས་སུ་ཕྱེ་ནས་བསྟན་པ་དང་། དྲི་བ་སྔོན་དུ་འགྲོ་བ་ཅན་གྱི་དང་།གཏན་ལ་ཕབ་པའི་དགོས་པ་བསྡུ་བ་དང་།སྨྲ་བའི་ཆོ་ག་དང་།བརྗོད་པ་ཟབ་མོའི་བཤད་ཐབས་ལྡེམ་དགོངས་སོ།།གཉིས་པ་ལ།སྔར་བཞིན་བདུན་གྱི་དང་པོ་ལ།བསྟན་བཤད།ཤིན་ཏུ་བཤད་པ་གསུམ་གྱི་དང་པོ་ནི།ངོ་བོ་སོགས་དོན་དྲུག་སོགས་སོ།།གཉིས་པ་ནི།དངོས་པོ་སོགས་སོ།།གསུམ་པ་ནི།ངོ་བོ་ཉིད་ཀུན་བཏགས་གཞན་དབང་ཡོངས་གྲུབ་གསུམ་མོ། །སྐྱེ་བའི་རྒྱུ་ནི།རྐྱེན་བཞི་སྟེ། དེ་ལས་འདུས་བྱས་ཐམས་ཅད་གྲུབ་བོ། །འབྱུང་བའི་རྒྱུ་ནི། མ་རིག་པ་ལས་འདུ་བྱེད་སོགས་ཏེ།དེས་རིམ་གྱིས་ཀུན་བྱང་དུ་འགྱུར་བའི་ཕྱིར་རོ།།འགྲུབ་པའི་རྒྱུ་ནི།རྟགས་ཡང་དག་སྟེ།མ་གྲུབ་པའི་བསྒྲུབ་བྱ་སྒྲུབ་པས་སོ།།ཀུན་གཞི་རྣམ་ཤེས་ནི། རྣམ་སྨིན་ནོ། །སྔར་སྐྱེས་ཀྱི་དགེ་སོགས་ལས་བྱུང་བའི་རིགས་འདྲ་ཕྱི་མ་ནི། རྒྱུ་མཐུན་ནོ། །སེམས་ཅན་ཐུན་མོང་གི་ལས་དབང་གིས་གྲུབ་པའི་སྣོད་ནི། བདག་འབྲས་སོ། །སེམས་ཅན་ལས་ལོ་ཐོག་སོགས་སྐྱེས་སོགས་སོ། །འཕགས་ལམ་གྱི་ས་བོན་གཏན་བཅོམ་པ་བྲལ་འབྲས་སོ། །ལས་དོན་ལས་ཀྱི་ཀུན་འབྱུང་དུ་བཤད་དོ།།མིང་སོགས་ཀྱི་ལྡན་པ་ནི།ཁང་པ་ཤིང་715

དང་། ཕ་གུ་སོགས་ལྡན་པའོ། །རྗེས་སོགས་ཀྱི་ནི། ཉོན་མོངས་ཀྱི་ས་བོན་ཡོད་ན་མངོན་གྱུར་མེད་ཀྱང་དེ་དང་ལྡན་པར་འཇོག་པའོ།།འབྲེལ་སོགས་ནི།རིག་པ་དང་སྐྱེ་གནས་ཀྱིས་འབྲེལ་པའི་རང་གི་སྐྱེ་བོ་མཁན་སློབ་ཕ་བུ་སོགས་སུ་་འབྲེལ་པའོ།།གནས་སོགས་ནི། ཕན་གནོད་ཀྱི་རྐྱེན་གྱིས་བདེ་སྡུག་སོགས་དང་ལྡན་པའོ། །འགྱུར་སོགས་ནི། ཆགས་སོགས་དད་སོགས་མངོན་དུ་གྱུར་པའོ། །མཚན་ཉིད་ཀྱི་འདུས་བྱས་རྣམས་སྐྱེ་གནས་འཇིག་གསུམ་གྱི་རྣམ་པར་འབྱུང་བའོ། །རྟེན་ནི། ས་ལ་སེམས་ཅན་བརྟེན་པ་སོགས་སོ། །ཕྱིན་ལོག་ནི། ཉན་ཐོས་ཀྱི་ཆོས་ཏེ།ཡང་དག་མིན་པར་འཇུག་པས་སོ།།ཕྱིན་ལོག་མིན་པ་ནི།འཕགས་ལམ་སྟེ། ཡང་དག་པར་འཇུག་པའོ། །རབ་དབྱེ་ནི། ཆོས་ཀྱི་རྣམ་པ་ཐ་དད་དེ།འདུས་བྱས་རྣམས་འདས་སོགས་བཅུ་གཅིག་གི་དབྱེ་བས་འཇུག་གོ །གཉིས་པ་ལ། རྣམ་བཤད་ཀྱི་སྒོ་དྲུག་དང་། བཅུ་བཞི་གཉིས་ཀྱི་དང་པོ་ནི། རྣམ་པར་བཤད་ཐབས་གང་གིས་མདོ་སྡེ་སོགས་དོན་གསལ་བར་གཏན་ལ་འབེབས་་་ཤིང་རྣམ་བཤད་བྱེད་པ་སྟེ། ཤེས་བྱའི་དངོས་པོ་ནི། ཕུང་པོ་གཏན་ལ་དབབ་བྱའོ།།དོན་ནི།དེའི་རྣམ་པ་མི་རྟག་པ་ཉིད་སོགས་སོ།།དེའི་ཆེད་ཀྱི་རྒྱུ་ནི།ཚུལ་ཁྲིམས་དང་།དབང་པོའི་སྒོ་སྡོམ་པ་སོགས་སོ།།ཤེས་པ་ནི།བྱང་ཆུབ་ཀྱི་ཕྱོགས་ཀྱི་ཆོས་རྣམས་སོ།།འབྲས་བུ་ནི།རྣམ་གྲོལ་ལོ།།དེ་རབ་ཏུ་ཤེས་པ་ནི།རྣམ་གྲོལ་ཡེ་ཤེས་མཐོང་བའོ། །གཉིས་པ་ནི། ཡང་རྒྱས་པར་དབྱེ་ན། རྣམས་སོགས་ཏེ།ངག་གང་ལ་མདོ་འབྱུང་བའི་དགོས་པ།ཚིག་དོན།མཚམས་སྦྱར།དགོངས་པ།བརྒལ་ལན་ཏེ།ལྔ་བརྗོད་པ་རྣམས་སོགས་སོ།།གང་དུ་བསླབ་པ་གསུམ་དང་།བདེན་བཞིའི་དངོས་པོ་སོགས་སྟོན་པ་སྟེ། སྡིག་པ་ཐམས་ཅད་མི་བྱའོ། །དགེ་བ་ཕུན་སུམ་ཚོགས་པར་བྱ། །རང་གི་སེམས་ནི་ཡོངས་སུ་འདུལ། །འདི་ནི་71()

སངས་རྒྱས་བསྟན་པའོ། །ཞེས་པས་རྐང་པ་དང་པོ་གསུམ་གྱིས་བསླབ་པ་གསུམ་བསྟན་པ་ལྟ་བུ་དངོས་སོགས་དང་། ཡན་ལག་མདོར་བསྟན་དང་། ཉེ་བའི་ཡན་ལག་རྒྱས་བཤད་ཀྱི་སྒོ་ནི། དཔེར་ན། དལ་བ་ཕུན་སུམ་ཚོགས་པ་བཅུ་གཉིས་བསྟན་པའི་སྐབས་སུ་རང་འབྱོར་དང་གཞན་འབྱོར་ཞེས་པས་་་བསྟན་ནས་བཤད་པ་ལ།རང་འབྱོར་ལྔ་ནི།མ་ནིང་མ་ཡིན་པ་ཉིད་དང་།ཡུལ་དབུས་སུ་སྐྱེས་པ་དང་།མིག་སོགས་དབང་པོ་ཚང་བ་དང་།ལས་ཀྱི་མཐའ་མ་ལོག་པ་མཚམས་མེད་མ་བྱས་པ་དང་། གནས་ལ་དད་པ་བསྟན་པ་ལ་དད་པའོ། །གཞན་འབྱོར་ལྔ་ནི། སངས་རྒྱས་ལོ་ཀུར་བྱོན་པ་དང་། དེས་ཆོས་གསུངས་པ།བསྟན་པའི་ཆོས་གནས་པ་སྟེ།དོན་དམ་པའི་ཆོས་མངོན་དུ་བྱ་བ་ལ་བཤད། གནས་པའི་ཆོས་ཀྱི་རྗེས་སུ་འཇུག་པ་ཆོས་རྟོགས་པ་གཞན་གྱི་གདམས་པ་སྟོན་པ་དང་། གཞན་གྱི་ཕྱིར་སྙིང་བརྩེར་བསོད་སྙོམས་སོགས་སྟེར་བ་ཡོད་པའོ།།གོང་སོགས་ནི།གང་དུ་སྔ་མས་ཕྱི་མ་སྒྲུབ་པར་སྟོན་པ་སྟེ།དབང་པོ་ལྔ་སྔ་མས་ཕྱི་མ་སྒྲུབ་པ་བཞིན་ནོ། །སྤོང་བ་ནི། ཆོས་འགའ་ལ་བརྩམས་ནས་གང་ཟག་འགའ་སྤོང་བར་སྟོན་པ་སྟེ།སྟེའུ་སྤུ་ལྟ་བུའི་མདོ་ལས།ཟག་ཟད་ལ་བརྩམས་ནས་ཕྱི་རོལ་པ་དང་ཆོས་འདི་པ་ཐོས་བསམ་གྱིས་ཆོག་ཤེས་པ་དང་། སྒོམ་པས་ཡི་ཆད་པ་དང་། ཚོགས་མ་རྫོགས་པ་རྣམས་རིམ་བཞིན། དགེ་སློང་དག ངའི་ཤེས་བཞིན་མཐོང་བཞིན་ཟག་པ་རྣམས་ཟད་པར་སྨྲའོ། །ཞེས་དང་། སྒོམ་པས་སྦྱོར་བ་ལ་བརྩོན་པ་ཞེས་དང་། སྟེའུ་སྤུའི་དཔེ་དང་གྲུའི་དཔེས་རིམ་བཞིན་སྤངས་པ་ལྟ་བུའོ། །ཡི་གེ་སོགས་ནི། འོགེ་ཏུ་འཆད་པའི་ལྡེམ་དགོངས་རྣམས་སོ།།ཆུད་ཟ་མི་ཟ་ནི།ལེགས་སྐྱེས་ཀྱི་མདོར།རབ་ཏུ་ཆུད་ཟ་བ་ཕྱི་ནང་གི་རྫས་ཁྱིམ་དང་། ཉེར་ལེན་གྱི་ཕུང་པོ་ལ་ཆགས་717

པ་དང་། མི་ཟ་བ་གཉིས་ཀ་ལ་ཆགས་བྲལ་དང་། ཆུད་ཟ་བའི་ཐབས་རབ་ཏུ་མི་འབྱུང་ཞིང་། བྱུང་ནས་ཀྱང་ཟག་པ་ཟད་པ་ལ་བག་མི་བྱེད་པའོ། །ལྡོག་པ་ཆུད་མི་ཟ་བའི་ཐབས་ཏེ། ལེགས་པར་སྐྱེས། འདི་ནི་གཉིས་ཀྱིས་མཛེས་ཏེ།གང་སྐྲ་དང་ཁ་སྤུ་བྲེགས་ནས་རབ་ཏུ་བྱུང་བའི་བར་དང་། གང་ཟག་པ་ཟད་པ་རས་རབ་ཏུ་ཤེས་སོ། །ཞེས་བྱ་བའི་བར་རོ། །ཞེས་དང་། དགེ་སློང་འདི་ནི་མཛེས་པ་སྟེ། །ཉེ་བར་ཞི་ཞིང་ཟག་པ་ཟད། །ཅེས་པས་དེ་གཉིས་དང་། ཟག་ཟད་ཀྱང་ལོ་ཀ་པའི་ལམ་གྱིས་ཆགས་བྲལ་དང་། འདས་ལམ་གྱིས་ཐ་མའི་ཆ་མཐུན་དང་། གོང་མའི་ཆ་མཐུན་དང་། རང་གི་རྫས་སྤངས་པ་རྣམས་ལ་རིམ་བཞིན་དགོངས་ནས། འདོད་ཆགས་བྲལ་ཞིང་བྲལ་བ་སྟེ།།ཉེར་ལེན་མེད་པས་མྱ་ངན་འདའ།།བདུད་ཀྱི་སྡེ་ནི་ཕམ་བྱས་ནས།།ལུས་ཀྱི་ཐ་མ་འཛིན་པ་ཡིན།།ཞེས་སོ། །དེ་ལས་ལྡོག་པས་ཆུད་ཟ་བའི་ཐབས་སོགས་བསྟན་ནོ། །གང་སོགས་ནི། ཆུ་ལས་གྱུར་པ་ལྟ་བུའི་མདོར། གང་ཟག་སྐྱེ་འཕགས་གཉིས་དང་སོ་སྐྱེ་ལ་དཀར་པོ་མིན་པ་དང་།ཅུང་ཟད་དཀར་བ་དང་།ཆེས་དཀར་བ་དང་གསུམ།འཕགས་པ་ལ་འབྲས་གནས་བཞིའོ།།རབ་སོགས་ནི།མུ་བཞི་སོགས་ཀྱི་དྲི་བའི་ལན་བརྗོད་པ་སྟེ། མི་རྟག་པའི་མདོར། གང་འདི་ལེགས་པར་མཐོང་བས་གཟུགས་འདི་ལེགས་པར་མཐོང་ངམ། གཟུགས་མཐོང་བས་འདི་ཐམས་ཅད་ལེགས་པར་མཐོང་ངམ་ཞེ་ན།མུ་བཞི་སྟེ།མུ་དང་པོ་མིང་བཞི་ལ་ཕྱིན་ཅི་ལོག་བཞིར་སྒྲོ་མ་བཏགས་པར་ཤེས་བྱ་དང་སྤང་བྱར་ལྟ་བ། གཉིས་པ་མིང་བཞི་ལ་ཕྱིན་ཅི་ལོག་བཞིར་སྒྲོ་བཏགས་ནས་ཤེས་བྱ་སྤང་བྱ་མིན་པར་ལྟ་བ།གསུམ་པ་གཟུགས་ལ་ལྟ་ལུགས་དང་པོ་དང་འདྲ་བ་བཞི་པ་མིང་བཞི་ལ་ལྟ་་ལུགས་གཉིས་པ་དང་འདྲའོ། །ཚོར་སོགས་ལའང་དེ་བཞིན་ནོ། །ཡང་། བྱ་བ་718

བྱེད་ལ་འདི་ལས་སྲིད་པ་གཞན་མི་ཤེས་པ་ལའང་བཞི་སྟེ། དང་པོ་སོ་སྐྱེ་ཚེ་ལེགས་པར་གང་དུ་སྤྱོད་པ།གཉིས་པ་ཆད་ལྟ།གསུམ་པ་མི་སློབ་པ་བཞི་པ་དེ་དག་མ་གཏོགས་སོ། །ཚུལ་སྒོ་ནི། ཚུལ་དྲུག་གི་དོན་བརྗོད་པ་སྟེ། དེ་ཁོ་ནའི་ཚུལ།ཐོབ་པའི་ཚུལ།བཤད་པའི་ཚུལ་ནི།བཤད་བྱ།མཐའ་གཉིས་སྤངས་པའི་ཚུལ། བསམ་གྱིས་མི་ཁྱབ་པའི་ཚུལ། དགོངས་པའི་ཚུལ་ནི། འཆད་བྱེད་དེ།དཔེར་ན།རོ་མྱང་གི་མདོར།དགེ་སློང་དག གཟུགས་ལ་རོ་མྱང་བ་དང་།ཉེས་དམིགས་དང་། ངེས་པར་འབྱུང་བ་ཡོད་དོ། །ཞེས་པས་སྐུར་འདེབས་དང་།ཕུང་པོ་ལྔ་སྨོས་པས་སྒྲོ་འདོགས་ཏེ།མཐའ་གཉིས་སྤངས་ནས་ཕུང་པོ་ཙམ་དུ་ཀུན་བྱང་དུ་ཟད་ཀྱི། བདག་མེད་དོ། །ཞེས་དེ་ཁོ་ན་ཉིད་བསྟན་ནོ། །དགེ་སློང་དག ཇི་ཙམ་དུ་ངས་བླ་མེད་བྱང་ཆུབ་ཀྱི་བར་དུ་མངོན་པར་སངས་རྒྱས་སོ།།ཞེས་བྱ་བར་ནང་དུ་ཤེས་སོ། །ཞེས་པས་ཐོབ་ཚུལ་བསམ་གྱིས་མི་ཁྱབ་པའི་ཚུལ་གྱིས་བསྟན་ཏེ།སོ་སོ་རང་གི་རིག་བྱ་ཐོབ་པར་བསྟན་པས་སོ།།མདོའི་དེ་ཐམས་ཅད་བཤད་ཚུལ་ཡིན་ལ། དེ་དགོངས་ཚུལ་ལྔས་བསྟན་ཏེ། ཡོངས་སུ་ཤེས་བྱའི་དངོས་པོ་གཟུགས་སོགས་དང་།ཤེས་བྱའི་དོན་རོ་མྱང་སོགས་དང་།ཤེས་བྱ་ཕུང་པོ་ལྔ་གསུམ་གྱིས་བསྒྱུར་བ་ཇི་ལྟ་བ་བཞིན་རྟོགས་པ་དང་།འབྲས་བུ་ལོ་ཀ་ལས་གྲོལ་བ་དང་། རབ་ཏུ་ཤེས་པ་བྱང་ཆུབ་ནང་དུ་ཤེས་པའོ།།ཡོངས་ཤེས་སོགས་ནི། རོ་མྱང་གི་མདོ་དེ་ཉིད་ལས། དེ་ཁོ་ནའི་མཚན་ཉིད་ཉེར་ལེན་ལྔ་ཕུང་གིས་བསྡུས་པའི་སྡུག་བདེན་དང་། ཡོངས་ཤེས་ཀྱི་མཚན་ཉིད་རོ་མྱང་སོགས་ཀྱིས་དེ་ཉིད་ཡང་དག་པར་ཤེས་པ་དང་། སྤོང་བའི་མཚན་ཉིད།སྒྲིབ་པ་སྤོང་བ་དང་།མངོན་སུམ་དུ་བྱེད་པའི་མཚན་ཉིད།ལོ་ཀ་ལས་གྲོལ་བའི་གནས་གྱུར་མངོན་དུ་བྱེད་པ་དང་། སྒོམ་པའི་མཚན་719

ཉིད་ཕྱིན་ཅི་ལོག་མེད་པའི་སེམས་ཀྱིས་ལན་མང་དུ་གནས་པ་དང་། དེའི་རྣམ་པའི་རབ་དབྱེའི་མཚན་ཉིད་ལ། དངོས་ལ་ཕུང་པོ་ལྔ། གཉིས་པ་ལ་རོ་མྱང་སོགས་གསུམ། གསུམ་བཞི་གཉིས་ཉོན་མོངས་དང་དུཿཁ་ལས་གྲོལ་བ་གཉིས། ལྔ་པ་ལ་མཐོང་སྒོམ་གཉིས་སོ། །གནས་དང་གནས་པར་འབྲེལ་བའི་མཚན་ཉིད་ནི། སྔར་གྱི་ལྔ་པོ་སྔ་མ་ཕྱི་མའི་རྟེན་ཡིན་པས་སོ། །ཡོངས་ཤེས་སོགས་ཀྱི་བར་ཆོད་ཀྱི་མཚན་ཉིད་ནི། རོ་མྱང་སོགས་གསུམ་དུ་བསྒྱུར་བ་ཇི་ལྟ་བ་བཞིན་མི་ཤེས་པ། རྗེས་མཐུན་གྱི་མཚན་ཉིད་ནི། གཟུགས་སོགས་འདི་དག་ཇི་ལྟར་གནས་པ་བཞིན་ཉེས་དམིགས་ལ་སོགས་པའི་རྣམ་པར་སྤྱོད་་་་་པའོ། །ཡོངས་སུ་མི་ཤེས་པ་སོགས་ཀྱིས་ཉེས་དམིགས་ཀྱི་མཚན་ཉིད་ནི། མི་གྲོལ་བ་ནས་སངས་མི་རྒྱ་བའི་བར་རོ། །དེ་ལས་ལྡོག་པ་ནི། ཡོངས་སུ་ཤེས་སོགས་ཀྱིས་ཕན་ཡོན་གྱི་མཚན་ཉིད་དོ། །མཚན་ཉིད་བཅུ་གཅིག་གོ །གང་དུ་ཚིག་གཅིག་མ་བརྗོད་ན། དོན་མི་གོ་བས་སྟོབས་མིན་ལ། ཚིག་སོ་སོ་ཐམས་ཅད་ཀྱིས་གོ་ནུས་པས་སྟོབས་ཏེ།དཔེར་ན།འདི་ཡོད་པས་འདི་སྐྱེས་པའི་ཕྱིར་འདི་སྐྱེ་སྟེ། འདི་ལྟ་སྟེ། མ་རིག་པའི་རྐྱེན་གྱིས་འདུ་བྱེད་ཅེས་པ་བཞིན་ནོ། །བཟླས་ཏེ་ནི། ཚིག་གཅིག་ནས་བཟུང་སྟེ་རྒྱ་ཆེར་སྟོན་པ་སྟེ། དཔེར་ན། ཆོས་དྲུག་དང་ལྡན་པའི་དགེ་སློང་གི་ཁའི་དབུགས་ཀྱིས་རིའི་རྒྱལ་པོ་གངས་རི་་་་ཡང་འཐོར་ན། རོ་ལྟ་བུ་མི་རྟག་པ་ལྟ་སྨོས་ཀྱང་ཅི་དགོས། དྲུག་གང་ཞེ་ན།སེམས་བསྐྱེད་པ་དང་།གནས་པ་དང་།ལྡང་བ་དང་།འཕེལ་བ་དང་།འབྲི་བ་དང་། ཐབས་ལ་མཁས་པ་ཡིན་ཞེས་ཏེ། བསམ་གཏན་བཞི་ཐོབ་པ་དང་།ཉམས་པའི་ཆ་མཐུན་ལས་བྱུང་བའི་ཆ་མཐུན་དུ་བྱེད་པ་དང་། དེ་ལས་ཁྱད་པར་གྱི་ཆ་མཐུན་དུ་བྱེད་པ་དང་།ཡང་དག་སྤོང་བ་སྒྲུབ་ཕྱོགས་གཉིས་དང་།720

དགག་ཕྱོགས་གཉིས་དང་།རྫུ་འཕྲུལ་རྐང་བཞི་རྣམས་རིམ་བཞིན་ནོ།།མངོན་སྒྲུབ་ནི། ཚིག་རེ་རེ་ལའང་བཞི་ལ་སོགས་པར་སྟོན། དེ་རེ་རེ་ལའང་བཞི་སློ།་སོགས་པ་ཐུག་མེད་དུ་མངོན་པར་སྒྲུབ་པ་སྟེ། སངས་རྒྱས་རྩོམ་པའི་མདོར།བཞི་པོ་འདི་དག་ནི།བྱང་སེམས་ཆེན་པོའི་བྱང་ཆུབ་ཡོངས་སུ་སྦྱོང་བར་བྱེད་པའི་ཆོས་རྣམས་ཏེ། སྟོང་པ་ཉིད་སྒོམ་པ་དང་། སེམས་ཅན་ཐམས་ཅད་ལ་ཞེ་འགྲས་པ་མེད་པ་དང་། བྱང་སེམས་རྣམས་ལ་རྟག་ཏུ་ཕན་པ་ཉེ་བར་སྒྲུབ་པ་དང་། ཟང་ཟིང་མེད་པའི་སེམས་ཀྱིས་ཆོས་ཀྱི་སྦྱིན་པ་ཡང་དག་པར་སྟོན་པའོ། །ཞེས་དང་པོས་རང་དོན་དང་ཡེ་ཤེས་ཀྱི་ཚོགས། ཕྱི་མ་གསུམ་གྱིས་གཞན་དོན་དང་བསོད་ནམས་ཀྱི་ཚོགས། ཆོས་བཞི་དང་ལྡན་ན། སྟོང་ཉིད་བསྒོམ་སྟེ། ནང་དུ་སེམས་རྣམ་པར་མི་རྟོག་སྟེ་དང་། མོས་པ་ལ་རབ་ཏུ་རྣམ་འབྱེད་ཀྱི་སྟོབས་བསྐྱེད་པ་དང་། ཆོས་ཐམས་ཅད་ཇི་ལྟ་བ་བཞིན་དུ་རྟོགས་པར་བྱེད་པ་དང་། སྒྲིབ་པ་ཐམས་ཅད་ལས་ཐར་པར་བྱེད་པ་སྟེ་ཞེས་སོ། །གཉིས་པ་ལ་ཡང་བཞི་སྟེ། བྱམས་པ་སྒོམ་པ་དང་། ལོག་སྒྲུབ་ལ་སེམས་མི་འཁྲུག་པ་དང་། གནོད་བྱེད་ཀྱི་མཚན་མ་ལ་མི་རྟོག་པ་དང་། གཞན་ཕན་ལ་འབད་པ་ལ་སྐྱོ་བ་བཟོད་པའོ། །གསུམ་པ་ལའང་བཞི་སྟེ། ང་རྒྱལ་མེད་པས་བདག་ཡོངས་སུ་འཇལ་བ་དང་། རང་བས་དམའ་བ་ལ་ཡང་དག་པའི་གདམས་པ་ལ་འཇུག་པ་དང་། མཚུངས་པ་ལ་དེས་ཤིང་འགྲོགས་ན་བདེ་བ་དང་། བཟང་བ་ལ་མཆོད་པ་དང་། རྙེད་བཀུར་དང་བསྙེན་བཀུར་བྱ་བ་ཉེ་བར་སྒྲུབ་པའོ། །བཞི་པ་ལའང་བཞི་སྟེ། རྙེད་བཀུར་ལམ་གྱི་བར་ཆོད་དུ་་གཏོགས་པ་དང་། རྨོངས་པ་ལ་ཡང་དག་པར་སྟོན། བག་མེད་ལ་ཆགས་ཤིང་ཞུམ་པ་ཡང་དག་པར་འཛིན་དུ་འཇུག་ཅིང་གཟེངས་བསྟོད་པས་རྨོངས་པ་་721

དང་བྱིང་བ་སེལ་བ་ལ་མཁས་པ་དང་། ལེགས་པར་ཞུགས་པ་ལ་དགའ་བས་ཡིད་བདེ་སྒྲུབ་པ་དང་། རང་བཞིན་གྱིས་ཆོས་བྱེད་པའི་མགོན་ལ་དགའ་བའོ།།དེ་རྣམས་དང་པོ་རེ་རེས་གང་ལ་བརྟེན་ནས་དང་། ཕྱི་མ་གསུམ་གསུམ་གྱིས་ཇི་ལྟར་སྒྲུབ་པ་བསྟན་ནོ། །གསུམ་པ་ནི། གང་གིས་ཆོས་གཅིག་ཆོས་གཞན་ལྷག་མ་དང་ལྷན་ཅིག་རེ་རེ་ནས་དྲིས་ནས་དེ་བོར་ནས་འོག་མ་དང་་ཡང་སྦྱར་ནས་འདྲི་བ་སོགས་ཏེ། མིག་གི་སྐྱེ་མཆེད་དང་ཡང་ལྡན་ནམ་ཞེས་སོགས་ཆོས་ཀྱི་བར་དང་། མིག་དང་ཡིད་ཀྱི་བར་དུ་སྦྱར་ནས་འདྲི་བའོ། །གཉིས་སྦྱར་ནས་གོང་མ་ལ་བརྟེན་ནས་ལུང་སྟོན་པ་གཅིག་སོགས་ཏེ།ཤེས་པ་གང་ཡིན་ཤེས་བྱ་ཡིན་ནམ།ཤེས་བྱ་གང་ཡིན་ཤེས་པ་ཡིན་ནམ་ཞེ་ན།གོང་མ་དང་སྦྱར་ནས་ཤེས་པ་གང་ཡིན་ཤེས་པ་ཡིན་གྱི། ཤེས་བྱ་གང་ཡིན་ཤེས་པ་མ་ཡིན་པ་ཡོད་དེ། གཟུགས་སོགས་སོ། །ཟུང་དྲིས་ནས་འོག་མ་ཙམ་སྦྱར་ནས་སྟོན་པ།གཟུང་ཅིབ་གང་ཡིན་འཛིན་པ་ཡིན་ནམ།འཛིན་པ་གང་ཡིན་གཟུང་བ་ཡིན་ཞེ་ན། འཛིན་པ་གང་ཡིན་གཟུང་བ་ཡིན་གྱི། གཟུང་བ་གང་ཡིན་འཛིན་པ་མ་ཡིན་པ་ཡོད་དེ། ཡུལ་ལྔ་དང་མཚུངས་ལྡན་མ་གཏོགས་པའི་ཆོས་ཀྱི་སྐྱེ་མཆེད་དོ། །མུ་གཉིས་སུ་སྟོན་གྱི། གཞན་མེད་པ་ནི། ཕུང་པོ་དང་ཁམས་ཀྱི་གྲངས་སྦྱར་ནས་འདྲི་ན། ཕུང་གྲངས་ཡིན་ལ་ཁམས་གྲངས་མིན་པ་གཟུགས་དང་།རྣམ་ཤེས་ཀྱི་ཕུང་པོ་ལྡོག་པ་ཆོས་ཁམས་ཏེ།གཉིས་ལས་གཞན་མེད་དོ།།མུ་གསུམ་ཁོ་ན་སྟོན་པ་ནི། ཕུང་པོ་དང་སྐྱེ་མཆེད་ཀྱི་གྲངས་ལ་འདྲི་ན། ཕུང་གྲངས་ཡིན་ལ་སྐྱེ་གྲངས་མིན་པ་གཟུགས་ཕུང་། སྐྱེ་གྲངས་ཡིན་ལ་ཕུང་གྲངས་མིན་པ་ཆོས་སྐྱེ་གཉིས་ཡིན། རྣམ་ཤེས་ཕུང་དང་ཡིད་སྐྱེ་སྟེ། གཉིས་མིན་མེད་དོ། །མུ་བཞི་སྟོན་པ་ནི། མིག་རྣ་དང་ལྡན་པ་གཉིས་ལ་དང་པོ་མིག་སྐྱེས་ཤིང་722

མ་ཉམས་ལ་རྣ་བ་འོན་པ།གཉིས་པ་རྣ་བ་སྐྱེས་ཤིང་མ་ཉམས་ལ་མིག་ལོང་བ།གསུམ་པ་གཉིས་ཀ་སྐྱེས་ཤིང་མ་ཉམས་པ། བཞི་པ་དེ་དག་མ་གཏོགས་པའོ། །འདུ་བྱེད་ཐམས་ཅད་མི་རྟག་གམ།མི་རྟག་པ་ཐམས་ཅད་འདུ་བྱེད་ཡིན་ནམ་ཞེ་ན།དེ་བཞིན་ནོ།།ཞེས་ལུང་སྟོན་པ་དང་།དྲི་བ་ཉིད་སྤོང་བ་ནི།ཕུང་པོར་མ་གཏོགས་པའི་འདུ་བྱེད་བདེན་པ་གང་གིས་བསྡུས་ཤེ་ན། དེ་འདྲ་མེད་ཅེས་སྤོང་བའོ། །ཡང་།མགོ་གཅིག་པ་དང་རྣམ་ཕྱེ་དང་། །དྲི་དང་གཞག་པར་ལུང་བསྟན་པ། །འཆི་དང་སྐྱེ་དང་ཁྱད་པར་འཕགས། །བདག་གཞན་ལ་སོགས་ལྟ་བུ་ཡིན།།ཞེས་བཞིའང་བཤད་དོ།།བཞི་པ་ལ།དྲི་ཚིག་ལ་རྣམ་དབྱེ་བདུན་དབྱེ་བ་དང་བཅས་པ་སྦྱར་ནས་དྲི་བ་དང་། རྣམ་ངེས་ཀྱི་ལམ་བཞི་གཉིས་ཀྱི་དང་པོ་ནི། ཡུམ་དུ་བྱང་སེམས་ཀྱིས་ཆོས་ཐམས་ཅད་མི་དམིགས་པར་གསུངས་པ་ལ་སྦྱར་ན། བརྒྱད་དེ། བྱེད་པ་པོ་སུ་ཞིག་མི་དམིགས་ན། ཤེར་ཕྱིན་ཐོབ་པའི་བྱང་སེམས་སོ།།ལས་ཅིས་ན།གཟུང་འཛིན་གྱི་མཚན་ཉིད་དོ།།བྱེད་པ་ཅིས་ན།ཤེར་ཕྱིན་གྱིས་སོ།།དགོས་ཆེད་ཅིའི་ཕྱིར་ན།སེམས་ཅན་ཐམས་ཅད་སྐྱབས་པ་དང་། བླ་མེད་བྱང་ཆུབ་ཀྱི་ཆེད་དུའོ། །རྒྱུ་ཅི་ལས་ན། སངས་རྒྱས་འབྱུང་བ་མཉེས་པར་བྱེད་པ་དང་། ཆོས་ཉན་ཚུལ་བཞིན་ཡིད་ལ་བྱེད། ཆོས་ཀྱི་རྗེས་སུ་མཐུན་པའི་ཆོས་སྒྲུབ་པ་ལས་སོ། །འབྲེལ་པ་ཅན་ཅིའི་ཕྱིར་ན། ཆོས་ཐམས་ཅད་ཀྱིའོ།།གནས་སྐབས་ཅི་ཞིག་ཏུ་ན།མོས་སྤྱོད་ནས་ས་བཅུ་པའི་བར་དུའོ།།དབྱེ་བ་དུ་ན། སྐྱེས་ནས་འགག་པ་དང་། མ་སྐྱེས་པ་དང་། མངོན་དུ་གྱུར་པ་དང་།རྒྱུའི་དང་མཛའ་བོའི་སྟོབས་ལས་བྱུང་བ་གཉིས་དང་།ཆོས་ཐམས་ཅད་དང་། སྟོང་པ་ཉིད་དང་།ངའོ་སྙམ་པའི་ང་རྒྱལ་དང་བཅས་པ་དང་།དེ་མེད་པ་དང་། ཚོགས་མ་བསགས་པ་དང་། བསགས་པ་སྟེ། འདས་པ་ནས་ཐག་ཉེ་723

བའི་བར་རོ།།གང་ཞེས་བསྟན་པ་ལ་ཡང་།གང་ཞིག གང་།གང་གིས།གང་གི་ཕྱིར། གང་ལས། གང་གི། གང་དུ། ཇི་སྙེད་ཅིག་མི་དམིགས་ཞེས་སྦྱར་བ་དེ་བཞིན་ནོ། །གཉིས་པ་ལ། གཞན་ཕྱོགས་ཉེས་པར་སྨྲས་པ་སེལ་བ་སུན་སོགས་དང་། རང་ཕྱོགས་ལེགས་པར་སྨྲས་པ་རྒྱུ་མཚན་གྱིས་འཇོག་པ་སྒྲུབ་བྱེད་དང་། གཞན་གྱི་ཐེ་ཚོམ་སྐྱེས་མ་སྐྱེས་གཅོད་ཅིང་ངེས་པར་བྱེད་པ་དང་།དོན་དེ་དང་དེ་ལ་རྨོངས་པ་ལ་དོན་དེ་བསྟན་ནས་ཁོང་དུ་ཆུད་བྱེད་དོ།།ལྔ་པ་ནི།བཅུས་རྣམ་པར་ངེས་ཤིང་གཏན་ལ་འབེབས་པ་རྣམས་བསྡུས་ཏེ། བྱ་བ་ལོ་ཀ་ཕན་ཚུན་འཚོ་ཐབས་ལ་སོགས་ཀྱི་དགོས་པ་སྒྲུབ་པ་དང་། ཐེག་པ་གསུམ་ལས་གང་ལ་འཇུག་ཅིང་ཞུགས་པར་བྱ་ཞེས་སྤྱོད་པ་དང་། ཐོས་བྱུང་ཤེས་རབ་ཀྱིས་ཐོས་པ་བཞིན་ཡིད་ཆེས་པ་མོས་པ་དང་། བསམ་བྱུང་གིས་སྔ་ཕྱི་དགོངས་པ་འཇལ་བ་རིགས་པ་དང་། ཐོས་བསམ་གྱིས་ཤེས་པའི་དོན་དྲིས་ལན་གྱི་ཆོས་ལ་རྫོགས་པར་ལོངས་སྤྱོད་པ་འབྲེལ་གཏམ་དང་། མཐོང་ལམ་གྱིས་བདེན་པ་རབ་སོགས་དང་། སྒོམ་ལམ་ནི། ཉོན་མོངས་མ་ལུས་རྣམས་སོགས་དང་།ཁྱད་པར་ལམ་ནི།ཡོན་ཏན་ཁྱད་པར་ཅན་མངོན་སོགས་དང་།མུ་གཉིས་པ་སོགས་ཀྱི་ཆོས་སྟོན་པ་ཚིག་སོགས་དང་། སངས་རྒྱས་ཀྱི་ཡེ་ཤེས་ནི། འབད་མི་དགོས་པས་ལྷུན་གྲུབ་དང་། དོན་ཐམས་ཅད་རྩོལ་བ་ཙམ་གྱིས་ཡེ་ཤེས་ཆགས་ཐོགས་མེད་པར་འཇུག་པས་སོ། །དྲུག་པ་ལ། བསྟན་བཤད་གཉིས་ཀྱི་དང་པོ་ནི། ངོ་བོ་དང་། དབང་པོ་དང་། བརྗོད་བྱ་དང་། ཡོན་ཏན་དང་། སྐྱོན་དང་། བྱ་མི་བྱ་བརྟག་པ་དང་། ངེས་པར་དགོས་པའི་དབང་དུ་བྱས་ནས་སྨྲ་བ་སོགས་བདུན་ནོ།།གཉིས་པ་ལ།སྔར་ལྟར་བདུན་གྱི་དང་པོ་ལ།བསྟན་བཤད་གཉིས་ཀྱི་དང་པོ་ནི།སྨྲ་བ་སོགས་སོ།།གཉིས་པ་ལ།ཚིག་ནི།ངག་724

གོ།རྨད་ཁྱེར་བ་ནི།ཀུན་གྱིས་ངོ་མཚར་དུ་བྱེད་ཅིང་རྣམ་པར་ཏེ།ཁྱད་པར་དུ་སྨྲ་བའོ། །ཁྱིམ་པ་ལྟ་སྤྱོད་དང་རབ་བྱུང་ལྟ་བ་ལ་མི་མཐུན་པའོ། །བརླང་པོ་ཚིག་རྩུབ་དང་།ཚོགས་སུ་དབྱུང་མི་ནུས་པ་དང་།ངག་འཁྱལ་དང་།ཆོས་ལོག་འཆད་པའོ། །ཆོས་འདུལ་བ་སྟོན་ཅིང་ཐེ་ཚོམ་གཅོད་ཟབ་མོའི་དོན་རྟོགས་པར་བྱེད་ལ་མཐོང་ལམ་སོགས་ཡེ་ཤེས་སོགས་སོ། །སེམས་དང་ཤེས་རབ་ཀྱི་བསླབ་པ་ལ་བརྩོན་པར་འདོད་པ་ལ་སེམས་སོགས་སོ།།ཐ་མ་གཉིས་བླང་བྱ།བར་པ་གཉིས་དོར་བྱ།དང་པོ་གཉིས་གཉིས་མའོ།།གཉིས་པ་གང་དུ་སྨྲ་བ་བྱ་བའི་ཞལ་ཆེ་བ་ནི།རྒྱལ་པོ་ཁོ་རང་བཞུགས་པ་དང་།ཁོས་བསྐོས་པའི་བློན་པོ་སོགས་འདུ་བ་དང་། ཚོགས་སོགས་འདུས་པ་དང་། གང་གི་ཚིག རྒོལ་ཕྱིར་རྒོལ་གཉིས་མས་བཅག་མི་ནུས་པའི་ཚད་སོགས་དང་།ཆོས་གཞུང་ཚིག་དང་།དེའི་དོན་ལ་བློ་བྱང་བའི་མཁས་པ་དང་། ཆོས་དོན་འདོད་པའི་སེམས་ཅན་ཡང་ངོ་། །གསུམ་པ་ལ། བསྟན་བཤད་ཤིན་ཏུ་བཤད་པ་གསུམ་གྱི་དང་པོ་ནི།བསྒྲུབ་བྱ་གཉིས་དང་། སྒྲུབ་བྱེད་བརྒྱད་དོ། །གཉིས་པ་ནི། སྒྲུབ་པ་སོགས་སོ། །གསུམ་པ་ནི། ཕྱི་རོལ་པ་དང་། ནང་པས་ཁས་བླང་བྱ་གང་ཞིག་བདག་དང་།ཕུང་སོགས་ཆོས་ཀྱི་ངོ་བོ་ཡོད་མེད་དོ། །བདག་གི་ཁྱད་པར་ཐམས་ཅད་དུ་སོང་མ་སོང་སོགས་ཆོས་ཀྱི་ཁྱད་པར་རྟག་མི་རྟག་སོགས་རྣམ་པའི་རབ་་་་་་་དབྱེའོ། །བདག་འདོད་པས་གཞན་ཕྱོགས་ཀྱི་བསྒྲུབ་བྱ་དང་བསྒྲུབ་པའི་དོན་གྱི་གྲུབ་ཟིན་དང་། གཞན་གྱིས་གཅིག་པུ་ཚིག་དེ་སྨྲ་བ་དང་གོ་བར་བྱས་པས་ལུས་ཀྱིས་དོན་དེ་བརྡ་སྤྲོད་པ་དང་སྟོན་པ་ཡིས་ཉན་པ་པོས་དེ་མ་ཤེས་་་་་་་་པའང་དམ་བཅའ་ཡིན་པ་བསལ་ནས་ཚོགས་པས་དམ་བཅར་མཚོན་ནོ། །བསྒྲུབ་བྱ་དེ་ཉིད་ལ་མ་གྲགས་ཏེ། མ་གྲུབ་པའི་དོན་ལ་ཡིད་ཆེས་པར་བྱེད་725

པའི་རྒྱུ་མངོན་སུམ་དུ་དམིགས་མ་དམིགས་ངོ་བོ་ཉིད་དང་ཚུལ་གྱི་དབང་དུ་བྱས་ཟེར།ཡང་ན།སྒྲུབ་རྟགས་དགག་རྟགས་སོ།།མཐའ་ནི།ཆ་སྟེ།ཁྱབ་པ་གྲུབ་ཅིང་གྲགས་པའི་ཆ་མཐོང་བའི་དཔེ་དང་། གྲགས་པའི་ཆ་མ་མཐོང་བའི་རྩོད་གཞི་རྟགས་དང་ཆོས་ཡོད་དུ་མཚུངས་པར་སྦྱར་ཞིང་བསྙད་པའོ། །དེ་ལྟར་ཡན་ལག་གསུམ་གྱིས་བསྒྲུབས་པས་དེ་བཞིན་དུ་ལྷག་མ་དེ་དང་འདྲ་བའི་་་་བསྒྲུབ་བྱ། དཔེ་ལ་གྲུབ་པའི་དོན་དེའི་ཆོས་སྦྱར་བའི་ཕྱིར་ཚུལ་གྱིས་དེ་རིགས་པས་མཐུན་པར་ཏེ་འདྲ་བར་བསྙད་པ་སྟེ། སྟོན་པའོ། །དེ་ལྟར་རིགས་པས་ལེགས་པར་འཐད་པའི་ཕྱིར་འདི་ནི།དེ་བཞིན་ནོ། །ཞེས་མཐར་ཕྱིན་སོགས་སོ། །དཔེར་བརྗོད་ན། བདག་མེད་དེ་ཕུང་པོ་ལ་འདོགས་ན། ཉེས་པ་བཞི་དམིགས་པའི་ཕྱིར་ཕུང་པོའི་མཚན་ཉིད་མ་ཡིན་ཏེ། དེ་དང་མཚན་ཉིད་མི་མཐུན་པའི་ཕྱིར།དེ་ལ་བརྟེན་ནས་མི་རྟག་པར་འགྱུར།དེ་ལས་གཞན་ཡིན་ན།ལུས་མེད་ཅིང་མི་དགོས། ཕུང་པོ་མེད་ན། སྒྲིམ་མི་དགོས་པར་ཐར་པའི་ཉེས་པའོ།།ད་ལྟར་བ་ལ་འདས་པ་འདོགས་པ་བཞིན་ནི། དཔེ་སྟེ།དེ་གཉིས་གཅིག་ན།འགག་མ་འགགས་མཚན་ཉིད་མི་མཐུན།བརྟེན་ན།མ་འགགས་པ་འགག་པ་དང་འབྲེལ་བའི་རྟེན་དུ་མི་རུང་། དེ་ལ་མི་ལྟོས་ན། འདུས་མ་བྱས་ཀྱང་འདས་པར་འགྱུར་རོ། །ཞེས་པའོ། །རིགས་པ་འདིས་རྟག་པ་སོགས་ཀྱང་མེད་དོ། །ཞེས་དང་། དེའི་ཕྱིར་ཕུང་པོ་མི་རྟག་པ་ནས་བདག་མེད་དོ། །ཞེས་པའོ། །་མིག་གིས་གཟུགས་ལྟ་བུ་རང་གི་དོན་ཡོད་ཅེས་པས་བུམ་སོགས་ཀྱི་རྫས་ལོ་ཀ་ན་མངོན་སུམ་དུ་གྲགས་པ་བཏགས་པ་ཙམ་དང་། སྣང་བས་སྒྲིབ་གཡོགས་དང་།མི་སྣང་བ་དང་།ཟིལ་གནོན་དང་།རྨོངས་པ་སྟེ།བཞིས་བསྒྲིབས་ནས་མི་སྣང་བ་དང་། མ་ནོར་བས་མགལ་མེ་ལ་འཁོར་ལོར་འཁྲུལ་པ་སོགས་བསལ་ནས་726

མངོན་སུམ་དུ་མཚོན་ནོ། །ལྷག་མ་ལྐོག་གྱུར་ལ་དེ་དང་འབྲེལ་བ་ངེས་པའི་རྟགས་ལས་ཡིད་ཆེས་པ་དུ་བས་མེ་ལྟ་བུའོ། །མངོན་རྗེས་དེ་གཉིས་ཀ་དང་མི་འགལ་བའོ།།བཞི་པ་ནི། གང་དང་ལྡན་ན། སྨྲ་བ་མཛེས་བྱེད་ཀྱི་རྒྱན་ནི།རང་གཞན་གྱི་གྲུབ་མཐའི་ཚིག་དོན་རྒྱུན་ཆགས་པར་སྟོན་ནུས་པས་བདག་སོགས་དང་། གཏམ་གྱི་ཉེས་པ་མེད་པས་ཚིག་སོགས་དང་། མཁས་པ་དུ་མའི་དབུས་སུ་སྨྲ་ཞིང་བག་མི་ཚ་བ་མི་འཇིགས་པ་དང་། གཞན་གྱི་ངག་རྫོགས་ནས་ཡིད་དལ་དུ་སྨྲ་བ་བརྟན་པ་དང་། རང་བཞིན་བཟང་བ་གཟུ་བོ་དང་། ཕྱིར་རྒོལ་དང་སེམས་མཐུན་ནོ།།ལྔ་པ་ནི།རང་གི་མ་ལེགས་སོ།།ཞེས་སྐྱོན་དང་།གཞན་གྱི་ལེགས་སོ། །ཞེས་ཡོན་ཏན་སོགས་ངག་བཅུ་གསུམ་གྱིས་བརྗོད་པ་གཏོང་བས་ཚར་གཅོད་དོ།།འཕྲོ་ལུས་པའམ་བརྗོད་པ་རྨ་དབབ་པ་ནི།སྨྲ་བོ་ཕ་རོལ་སྨྲ་བས་ཟིལ་གྱིས་མནན་པས་དམ་བཅའ་སྔ་མ་བཏང་ནས་གཞན་དམ་་་་་་་་འཆའ་བ་སོགས་གཞན་ནས་གཞན་དུ་བརྒྱུད་པའམ། རྩོད་འཕྲོ་བཞག་ནས་གཏམ་གཞན་ཟས་སྐོམ་དང་རྒྱལ་པོའི་གཏམ་སོགས་སྨྲ་བ་དང་།མདོ་སྡེ་ལས་འབྱུང་བ་ཁྲོ་བ།ཞེ་སྡང་།ང་རྒྱལ།འཆབ་པ།མནར་སེམས།མི་བཟོད་པ།རྐྱེན་ངན་ཏེ། དེ་རྣམས་སྟོན་པ་དང་། ཅང་མི་སྨྲ་བ་ཡུལ་ཡུལ་པོར་གྱུར་པ་དང་།ཕྲག་པ་བཅུམ།གདོང་སྨད། སེམས་ཁོང་དུ་ཆུད།སྤོབས་པ་མེད་པའོ། །སྐབས་བོར་ཏེ། གཏམ་སྣ་ཚོགས་འཕྲོ་བ་ཅལ་ཅོལ་དང་། ཁྲོས་སམ་དགའ་བས་གཡེངས་པ་འཁྲུགས་པ་དང་།ཚིག་དོན་འཁོར་དང་ཕྱིར་རྒོལ་གྱིས་མི་གོ་བའི་བརྡ་སོགས་དང་། རང་མིན་ལྷག་ཟློས་ཉུང་བ་དང་། དོན་དང་མི་ལྡན་པ་ལྔ་བཅུ་སྟེ།དོན་མེད།དོན་བྲལ།རིགས་པ་བྲལ།བསྒྲུབ་པར་མཚུངས།ལྟག་ཆོད་དང་ལྡན་པ་སྟེ།དགོས་དོན་མ་དམིགས་པ་དང་།དོན་དང་མ་འབྲེལ་བ་དང་།727

རིགས་པས་མ་ངེས་པ་དང་། སྒྲུབ་བྱེད་ཀྱང་སྒྲུབ་དགོས་པ་དང་། ཚུལ་བཞིན་དང་ཚོགས་པར་དབྱུང་བ་མ་ཡིན་ལ། སྨྲ་བ་ཐམས་ཅད་དང་ལྡན་པས་རིམ་བཞིན་ནོ།།སྔར་སྨྲ་རྒྱུ་ཕྱིས་སྨྲས།ཕྱིས་སྨྲ་རྒྱུ་སྔར་སྨྲས་པའི་དུས་སོགས་དང་།མི་བརྟན་པ་དམ་བཅས་ནས་སྨད། སྨད་ནས་འཕྱ་བ་དང་། ཧ་ཅང་རྟབ་རྟོབ་པོར་གྱུར་ཏེ་མི་གསལ་བའོ། །དམིགས་བསལ་བ་སྒྲའི་མཚན་ཉིད་དང་འགལ་བ་དང་། རྗེས་བརྗོད་མ་བྱས་པས་ལན་སྨྲ་བ་དང་། ལེགས་སྦྱར་གྱིས་བརྩམས་ནས་ཐ་མལ་པའི་སྐད་ཀྱིས་མཐར་ཕྱུང་བ་དང་། དེ་ལས་ལྡོག་པ་ཡང་ངོ་། །བར་སྐབས་སུ་ཚིག་དང་སྤོབས་པས་ཐོགས་ཤིང་རྒྱུན་སོགས་སོ།།དྲུག་པ་ནི།སྨྲ་བ་ལ་བརྟགས་ནས་མི་བྱེད་པས་འབྱུང་བ་ཆད་པས་མི་གཅོད་པ་དང་།བྱེད་པས་འབྱུང་བས་ནུས་པ་ནི། ཕྱིར་རྒོལ་མི་དགེ་བ་ལས་བསླངས་ནས་དགེ་བའི་གནས་སུ་བཞག་པའི་སྣོད་མིན་དང་།འཁོར་ཚོགས་པ་མི་རུང་བ་དང་།མངོན་ཞེན་དང་ཕྱོགས་ལྷུང་ཅན་ཡོན་ཏན་མེད་པ་དང་། བདག་ཀྱང་སྨྲ་བ་ནས་སྨྲ་བའི་རྒྱན་གྱི་བར་ལ་མི་མཁས་པར་རིག་ནས་སྨྲ་བར་མི་བྱ། དེ་གསུམ་ལས་ལྡོག་ནས་སྨྲ་བར་བྱའོ། །བདུན་པ་ལ། དངོས་ཀྱི་དོན་དང་། ལེགས་པ་འདོད་པས་མི་བརྩད་པའི་དམིགས་བསལ་ལུང་དང་སྦྱར་བ་གཉིས་ཀྱི་དང་་པོ་ནི། གང་སྨྲ་བ་ལ་ངེས་པར་དགོས་པ་གཅེས་སྤྲས་བྱེད་པའི་ཆོས་ནི། བདག་སོགས་ཏེ། དེས་གཏམ་གྱི་གཞི་ཐམས་ཅད་དུ་སྨྲའོ། །འཁོར་དུ་མ་བཙུན་པ་མངོན་ཞེན་ཅན་མཁས་འདུས་པ་ཐམས་ཅད་དུའང་སྨྲའོ། །སྨྲ་བ་ཐམས་ཅད་ལ་ཐམས་ཅད་དུ་ལན་གདབ་ཤེས་པའོ། །གཉིས་པ་ནི། དེ་རྣམས་ལ་མཁས་ནས་ཐམས་ཅད་དུ་བརྩད་པར་བྱའམ་ཞེ་ན། ཡང་བདག་ལེགས་པ་མཐོ་རིས་དང་ཐར་པ་འདོད་པས་སྨྲ་བའི་ངང་ཚུལ་སྐྱོན་ཡོན་དང་བཅས་པ་ཤེས་པར་728

བྱ་སོགས་ཏེ།སྐྱོན་གྱི་གནས་བཅུ་གཉིས་མཐོང་བ།རྙེད་བཀུར་སོགས་ཀྱི་ཆེད་མིན་པར་དགེ་སོགས་ཉན་རང་ལས་ཁྱད་པར་དུ་བྱ་བའི་ཕྱིར་སེམས་ཅན་་་་སྡུད་ཅིང་གཞན་ཕན་ལྷུར་ལེན་པ་རང་གཞན་ལ་ཕན་པར་ཞུགས་པས་མྱུར་དུ་སོགས་སོ།།ཐེག་ཆེན་གྱི་ཆོས་བརྗོད་བྱ་དོན་གྱི་མཆོག་དང་ལྡན་པ་ནི།རང་བཞིན་གྱིས་ཟབ་པའི་ཕྱིར་མི་རྩོད་པར་སྨྲ་ཡང་། ཀུན་ཤེས་ཤེར་དཀོན་རྩོད་ན་ལྟ་ཅི་སྨོས། གང་དང་ལྷན་ཅིག་རྩོད་པས་སྨྲ་བ་དེ་སྐྱོན་གདགས་པའི་བསམ་པས་སྨྲ་བའི་ཕྱིར་ཀུན་སོགས་དང་།ཉན་པ་པོ་ཚོགས་པའང་ཚིག་དོན་མཁས་པ་དང་། གཟུ་བོར་གནས་པས་རྟོག་སོགས་དང་། ཕྱོགས་གྲུབ་མཐའ་ངན་པ་བྱུང་རྒྱལ་དུ་འཛིན་ཅིང་རྒྱུན་དུ་ཞེན་པ་དང་། ངན་གཡོ་ཚིག་དོར་དང་ལྟག་ཆོད་དང་། གནས་མིན་པ་ཆད་པས་གཅོད་པ་དང་། ངག་མ་རྫོགས་པར་སྨྲ་བ་དུས་སོགས་དང་། ལེགས་པར་སྨྲས་ཀྱང་སྨོད་པའི་གཏམ་སོགས་དང་། ཕ་རོལ་སེམས་འཁྲུག་བྱེད་ཀྱི་ཚིག་སོགས་དང་། རང་ཡང་དེ་ལ་ཡིད་འཁྲུག་པ་སྟེ། དྲུག་པོ་དེ་གནས་གཅིག་ཏུ་བགྲང་ངོ་། །ཁྲོ་དགས་མ་གཡེངས་པའི་ཉེ་བར་ཞི་བ་འཁྲུགས་སོགས་དང་། མ་ཞི་བ་ལ་གཞན་གང་གིས་དད་པར་འགྱུར་བས་གཞན་སོགས་དང་། རྣམ་གྲོལ་གྱི་གནས་དང་ལྡན་པས་སེམས་མཉམ་པར་འཇོག་པས། རང་གི་ཏིང་ངེ་འཛིན་སོགས་དང་། རྩོད་པ་ཕལ་ཆེར་རང་རྒྱལ་ཞིང་གཞན་ཕམ་བྱེད་དུ་རྩོད་པས་རྒྱལ་སོགས་དང་།རྒྱལ་ཕམ་ལ་དགའ་གདུང་གི་ཀུན་སོགས་དང་། དེ་ཡོད་ན་བདེ་བ་ལ་རེག་སོགས་དང་།དེ་རྒྱུན་མི་འཆད་པར་དགེ་སོགས་དང་། དེ་ལས་ཁྱད་པར་ཐོབ་བྱ་མ་ཐོབ་པའི་ཉམས་པར་འགྱུར་བས་སེམས་ཏིང་ངེ་འཛིན་ལ་མཉམ་གཞག་་་དང་། ཉོན་མོངས་ཀྱི་འཆིང་བ་ལས་གྲོལ་བ་དཀོན་ནོ། །བདུན་པ་ལ། ལྡེམ་729

དགོངས་ཀྱི་མཚན་ཉིད་དང་། མདོའི་དཔེ་བརྗོད་གཉིས་ཀྱི་དང་པོ་ནི། མིང་སོགས་ཀྱིས་དངོས་སུ་དོན་བརྗོད་ལ་དགོངས་པའི་དོན་གཞན་དུ་བསྒྱུར་བ་་སྟེ། གཉིས་པ་ལ། སྡིག་ཏོ་དག་པར་བསྒྱུར་བ། ངན་པ་མཆོག་ཏུ་བསྒྱུར་བ།འཁོར་བའི་རྒྱུ་བྱང་ཆུབ་ཀྱི་རྒྱུར་བསྒྱུར་བ། སྤང་བྱ་གཉེན་པོར་བསྒྱུར་བ་བཞིའི་དང་པོ་ནི། སྡིག་ཏོ་ཆེར་གྲགས་པ་སྐྱེ་བོ་བླ་མ་དང་ཆེན་པོ་བསད་པ་གཉིས། བླ་མ་ལ་སོ་སོར་ངེས་པ་ཕ་མ་དང་། ཐུན་མོང་བ་སྐྱོང་བྱེད་རྒྱལ་པོ་དང་།སྦྱིན་གནས་བྲམ་ཟེ་གཙང་སྦྲ་ཅན་ནོ།།ཆེན་པོ་ཡུལ་འཁོར།འཁོར་མ་ཧེ་དང་།བ་ལང་དང་།རྟ་དང་།རྔ་མོ་སོགས་དང་བཅས་ཏེ་བཅོམ་པ་སྟེ།བསད་པའོ། །དེ་དག་པར་བསྒྱུར་ན། མ་མངོན་འགྲུབ་ཀྱི་སྲེད་པ། ཕ་སྐྱེ་བའི་རྒྱུ་ལས་ཀྱི་སྲིད་པ། རྒྱལ་པོ་དེ་གཉིས་ལས་བྱུང་བའི་ཉེར་ལེན་དང་བཅས་པའི་རྣམ་ཤེས། དེ་ལྟར་བྱུང་ན། ཐར་པ་འདོད་ཀྱང་གེགས་བྱེད་པའི་གཙང་སྦྲ་ཅན་མཆོག་འཛིན་གཉིས་ཡུལ་འཁོར་བཅས། སྐྱེ་མཆེད་དྲུག་སྤྱོད་ཡུལ་དང་བཅས་པ་བཅོམ་པ་སྟེ།སྤངས་ན་མི་དེ་དག་པར་འགྱུར་རོ།།གཉིས་པ་ནི།འཇིག་རྟེན་ན་ངན་པ་བཞི་སྟེ།ཡིད་ལས་ངན་པ།ཚེ་ཕྱི་མར་ཡིད་མ་ཆེས་པས་སྦྱིན་སོགས་ལ་མི་སྦྱོར་བས་དགེ་བ་ལ་འཇུག་པ་ལ་མི་མཐུན་པ་དང་། སྔོན་ཕན་བཏགས་པ་ལ་བྱས་པ་མི་གཟོ་བ་ཕ་མ་གསོད་སོགས་ལ་འཇུག་པ་མི་དགེ་བ་ལ་འཇུག་པ་དང་མཐུན་པ་གཉིས་དང་། ལུས་ལས་ངན་པ་ཁྱིམ་འབིགས་པའི་རྐུན་མོ་དང་། ངག་ལས་ངན་པ་རྫུན་སྨྲ་བས་ཚོགས་ཀྱི་ནང་དུ་འཇུག་པའི་གོ་སྐབས་བཅོམ་པ་དང་།ལོངས་སྤྱོད་ངན་པ་སྐྱུག་པ་ཟ་བའི་ཁྱི་སོགས་སོ།།དེ་མཆོག་ཏུ་བསྒྱུར་ན། ཡིད་མ་ཆེས་པ་རྣམ་གྲོལ་ཡེ་ཤེས་མཐོང་བ་དང་ལྡན་པས་རང་གིས་ཡིད་ཆེས་པའོ། །མ་བྱས་པ་གཟོ་བ་མྱང་འདས་ཤེས་པའོ། །ཁྱིམ་འབིགས་730

པ་ཡང་སྲིད་དུ་ཉིང་མཚམས་སྦྱོར་བའི་རྒྱུ་ཉོན་མོངས་སྤངས་པའོ། །ཕྱི་མ་ལ་འགྲོ་བ་ཐམས་ཅད་སྡུག་བསྔལ་འགྲུབ་པའི་གོ་སྐབས་བཅོམ་པའོ། །སྐྱུག་པ་ཟ་བ་ཡོ་བྱད་ཀྱི་སྟོབས་ཀྱིས་ལུས་འཛིན་ཡང་ལོངས་སྤྱོད་དང་སྲོག་ལ་རེ་བ་མེད་པ་སྟེ། དེ་སྐྱེས་བུ་མཆོག་དགྲ་བཅོམ་པའོ། །གསུམ་པ་ནི། སྲིད་པའི་རྒྱུ་སྙིང་པོ་མེད་པའི་ལུས་ལ་སྙིང་པོར་ཤེས་ཤིང་རྟག་བདེ་སོགས་ཕྱིན་ཅི་ལོག་ལ་གནས་ལ།ཉོན་མོངས་པས་སེམས་ཀུན་ནས་ཉོན་མོངས་པར་བྱས་པ་ཡིན་ལ།དེ་བྱང་ཆུབ་ཀྱི་རྒྱུར་བསྒྱུར་བ་ནི།ས་ར་སྙིང་པོ།བི་ས་ར་རྣམ་གཡེང་ཡིན་པས་སྙིང་པོ་མེད་པ་སྟེ། རྣམ་གཡེང་མེད་ལ་སྙིང་པོ་དང་མཆོག་ཏུ་ཤེས། རྟག་བདེ་སོགས་ལས་ཕྱིན་ཅི་ལོག་མི་རྟག་སོགས་ལ་མི་ཉམས་པར་གནས། ཡུན་རིང་པོར་དཀའ་བ་སྤྱོད་པའི་རྩོལ་བའི་ཉོན་མོངས་ཀྱིས་རབ་ཏུ་ཉོན་མོངས་པར་བྱས་ན། བྱང་ཆུབ་ཐོབ་ཅེས་བྱང་སེམས་ཀྱི་ཏིང་ངེ་འཛིན་ལ་བརྟེན་ནས། མཐོང་ལམ་དང་། སྒོམ་ལམ་གྱིས་བྱང་ཆུབ་ལ་རེག་པ་རྐང་པ་བཞིས་རིམ་བཞིན་བསྟན་ནོ།།བཞི་པ་ལ།སྦྱིན་པ་དང་།ཚུལ་ཁྲིམས་གཉིས་ཀྱི་དང་པོ་ནི།སེར་སྣ་བག་ཆགས་དང་བཅས་པ་སྤངས་པའི་དེ་བཞིན་ཉིད་གནས་གྱུར་མངོན་དུ་་བྱེད་པས་སེར་སོགས་དང་།ཡུན་རིང་པོར་སྦྱིན་པའི་རྒྱུར་མཆོག་ཏུ་བྱ་དཀའ་བས་ངལ་ཞིང་སྐྱོ་བ་རྣམས་བྱ་བར་ཁས་བླངས་པས་སྦྱིན་སོགས་དང་། ཐམས་ཅད་བྱིན་ཟིན་ཡིན་པས་ཁོ་རང་བླངས་པས་ཆོག་སྙམ་ནས་སློང་སོགས་དང་།རྟག་ཏུ་དང་པོ་དངོས་པོ་ཐམས་ཅད་སྟེར་བས་རེས་འགའ་ཡི་ཚེ་དང་། ཅུང་ཟད་ཙམ་མིན་པའོ། །ཉེ་བ་ལ་སྦྱིན་པ་སོགས་སྤངས་པས་སྦྱིན་སོགས་སོ། །གཉིས་པ་ནི། ཚངས་སྤྱོད་མཆོག་འདས་ལམ་མོ། །དེ་ཉིད་ཇི་ལྟ་བ་བཞིན་ཤེས་པས་སྤོང་བའི་ཕྱིར་འཁྲིག་སོགས་སོ། །གཡེལ་བ་དེ་སྤོང་བའི་ཐབས་ལ་རྟོག་731

པའོ། །འདོད་ཆགས་ནང་དུ་སྐྱེས་པ་ཕྱི་རོལ་དུ་སྤོང་བ་དང་ལེན་ནོ། །སྐྲག་པ་ནི།སེམས་ཅན་ཐམས་ཅད་བསྒྲལ་བའི་དོན་དུ་རྩོལ་བ་སྟེ།དེ་གསུམ་ངེས་ཚིག་གི་བཤད་པའོ། །ཞི་ལྷག་གཉིས་ཀྱིས་ཀུན་བྱང་གཉིས་རྒྱུ་འབྲས་ཀྱི་བྱེ་བྲག་གིས་བདེན་བཞིའི་བདག་ཉིད་དུ་གྱུར་པའི་དོན་དུ་འདས་མ་འདས་ཀྱི་ལམ་གཉིས་ལ་སྙོམས་པར་འཇུག་པ་ནི། རྒྱུན་སོགས་སོ། །གསུམ་པ་ནི། ངེས་པའི་ཚིག་གི་ཚུལ་་གྱིས།ས་མེ་ཏྱ་རྟོགས་ནས།ཨུཙྪ་ཡ།བཏུས་པ་སྟེ།བྱང་སེམས་ཀྱི་དེ་ཁོ་ན་ཉིད་མངོན་པར་རྟོགས་པ་ཁོང་དུ་ཆུད་ནས་མདོར་བསྡུས་པའོ། །ས་མནྟ་ཀུན་ནས་ཏེ། ཆོས་མངོན་པའི་མདོ་ཀུན་ནས་བསམ་པའི་གནས་ཐམས་ཅད་བསྡུས་པའོ།།སམྱཀ་ཡང་དག་པ།ཨུཙྪ་ཏཱ་མཐོ་བ་ཉིད།ཨཱ་ཡ་ཏ་ན་གནས་ཏེ། ཕྱིན་ཅི་མ་ལོག་པའི་ཐབས་སངས་རྒྱས་ཉིད་ཀྱི་བར་དུ་འཐོབ་པར་བྱེད་པའི་ཕྱིར་རོ། །ཆོས་མངོན་རྒྱ་མཚོའི་གླིང་ནས་འཕགས་མཆོག་དེད་དཔོན་གྱིས། །ལེགས་པར་བཏུས་པའི་གཞུང་མཆོག་ནོར་བུ་རིན་ཆེན་འདི། །སྡེ་སྣོད་དུ་མའི་ལེགས་བཤད་རྒྱན་གྱིས་རྣམ་བརྒྱན་ཏེ། །བུ་སྟོན་ཁ་ཆེས་རྣམ་བཤད་རྒྱལ་མཚན་རྩེ་ལ་བཀོད། །རིང་ནས་གོམས་ཕྱིར་འདི་ལ་འདུན་པའི་ཕྱིར། །རང་གཞན་ཕན་ཕྱིར་གཞན་གྱིས་བསྐུལ་ཕྱིར་ཡང་། །གཞུང་འདིའི་ཚིག་དོན་མ་ལུས་གསལ་བྱེད་པའི། །རྣམ་བཤད་ཉི་མའི་འོད་ཟེར་འདི་བཀྱེའོ། །མ་རྟོགས་མ་ཕྱེད་མིན་པར་བཤད་པ་དང་། །གྲུབ་མཐའ་འདྲེས་སོགས་ནོངས་པའི་ཚོགས་མཆིས་ན། །ལེགས་པར་སྦྱངས་དང་བློ་མིག་དག་པ་ཡི། །མཁས་པའི་སྐྱེ་བོ་རྣམས་ལ་བཟོད་པར་གསོལ། །འདི་ལས་བྱུང་བའི་དགེ་བ་དྲི་མེད་དེས། །གང་གི་དྲིན་གྱིས་བདག་བློ་རྒྱས་བྱེད་པ། །ཚད་མའི་སྐྱེས་བུའི་ཐུགས་དགོངས་ཡོངས་རྫོགས་ཤིང་། །འཁོར་བའི་རྒྱ་མཚོ་མྱུར་དུ་སྟོངས་པར་ཤོག །732

རྣམ་བཤད་ཉི་མའི་ཟེར་འདི་ཡང་། །ཕྱོགས་འཛིན་གཟའ་ཡིས་མི་སྒྲིབ་པར། །མཁས་མང་ཟེ་འབྲུའི་ཕྲེང་ལྡན་གྱི། །ཚལ་དུ་ཡུན་རིང་འབབ་པར་ཤོག །ཆོས་མངོན་པ་ཀུན་ལས་བཏུས་པའི་རྣམ་བཤད་ཉི་མའི་འོད་ཟེར་ཞེས་བྱ་བ། བློ་གྲོས་དང་དོན་གཉེར་ཕུན་སུམ་ཚོགས་པ་དང་ལྡན་པ་དུ་མས་བསྐུལ་ཞིང་།ཁྱད་པར་དད་འདུན་ཤེས་རབ་དང་ལྡན་པ་མདོ་སྟོད་པ་སེང་གེ་བཟང་པོས་ཡུན་རིང་པོ་ནས་དང་། མདོ་སྨད་པ་བློ་གྲོས་བཀྲ་ཤིས་ཀྱིས་ཀྱང་འཕྲལ་དུ་ཡང་མེ་ཏོག་དང་བཅས་ཏེ་གསོལ་བ་བཏབ་པའི་ངོར། ཤཱཀྱའི་དགེ་སློང་རིན་ཆེན་གྲུབ་ཀྱིས་སྦྱར་བ་འདི། དཔལ་སེན་གྱི་ལོ་ཐ་སྐར་གྱི་ཟླ་བའི་གནམ་སྟོང་ལ་རྫོགས་པར་གྲུབ་པའི་ཡི་གེ་པ་ནི། དུས་འཁོར་བ་ཤཱཀྱ་དཔལ་བཟང་པོའོ། །འདིས་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་མྱུར་དུ་སྐེམ་པར་གྱུར་ཅིག །མངྒ་ལཾ།།733

མཇུག་གི་གཏམ།བོད་ཀྱི་བཅུ་ཕྲག་རིག་མཛོད་ཆེན་མོ་ལས་བཀའ་བརྒྱུད་པའི་གསུང་་་་་རབ་པོད་ཉི་ཤུ་ཕྱོགས་སྒྲིག་བྱས་པའི་དཔེ་ཚོགས་པར་སྐྲུན་འགྲོ་སོང་ཡོངས་བསྡོམས་སྒོར་བརྒྱད་འབུམ་བདུན་ཁྲི་བཞི་སྟོང་ཙམ་དགོས་འདུག ཉེ་བའི་ལོ་འགའི་རིང་ལ་འཛམ་གླིང་རོགས་པ་ཚོགས་པའི(20224)དབུ་ཁྲིད་ཨ་དཀོན་རིན་པོ་ཆེས་ལོ་རེར་སྒོར་ཁྲི་བཅུ་རེའི་འགྲོ་སོང་དང་། ཐེངས་འདིར་ཨའོ་མིན་སྒྲ་བསྒྱུར་གླིང་གི་བླ་མ་བློ་གྲོས་བསྟན་རྒྱས་ལགས་ནས་སྒོར་ཚིག་ཁྲི། ཞང་ཀུང་གནས་བཞུགས་ཟུར་རི་བླ་མ་བསྟན་འཛིན་ལགས་ཀྱིས་སྒོར་ཚིག་ཁྲི། མཁན་བསོད་རྒྱས་ལགས་ནས་སྒོར་སུམ་སྟོང་། ལྷོ་དྲུང་བྱམས་པ་སེངྒེ་ལགས་ནས་སྒོར་ཆིག་སྟོང་། གཞན་ཡང་རྣམས་ཀྱིས་རྒྱུ་སྦྱོར་དང་རང་དགོན་གྱི་མཁན་པོ་དཔའ་བརྟན་སོགས་ཀྱི་རྩོམ་སྒྲིག་ལས་ཀྱའི་རོགས་པ་ལ་བརྟེན་ཏེ་རིག་གཞུང་འདི་དག་པར་སྐྲུན་བྱུང་དང་འབྱུང་མུས་སུ་་་་་་་་མཆིས་པས་ཁོང་རྣམས་ལ་སྙིང་ཐག་པ་ནས་ཐུགས་རྗེ་དང་བཀའ་དྲིན་ཆེ་ཞུ།དེང་རྒྱལ་བསྟན་སྤྱི་དང་ཁྱད་པར་དྭགས་བརྒྱུད་ཀྱི་བསྟན་པ་ཉག་ཕྲ་བའི་་་་་སྐབས་འདིར། མིག་ལྡན་རིས་མཐུན་བློས་ཐུབ་ཆོས་མཆེད་གྲོགས་པོ་རྣམས་ཀྱིས་མཐུན་སྦྱོར་ལ་བརྟེན་མ་བཀལ་བའི་ཁུར་ཆེན་ཕྲག་ཏུ་བླངས་ཏེ་ཡུལ་་་་་ཤུལ་སྐྱེ་དགུ་མདོར་བོད་ཀྱི་བཅུ་ཕྲག་རིག་གཞུང་ཉམས་གསོ་ཚོགས་པ་ཞེས་པའི་བྱ་བ་དབུ་བརྩམས་ནས་བཟུང་དེ་སྔོན་དཔེ་རྒྱུན་དཀོན་པ་གླེགས་བམ་735

བརྒྱ་ཕྲག་ལ་ཉེ་བ་གསར་རྙེད་བྱུང་བ་ལས་དཔེ་སྐྲུན་འགྲེམས་སྤེལ་གང་ཐུབ་དང་སྔར་མ་རྙེད་པ་རྣམས་གསར་འཚོལ་འགྲེམས་སྤེལ་སོགས་མདོར་ན་་་་་་་རིན་བྲལ་གྱི་གཙུག་ལབ།་སྤྱི་དང་བྱེ་བྲག་དྭགས་བརྒྱུད་ཀྱི་རིག་གཞུང་ཡིག་་་་་བཤད་ལུང་གསུམ་གྱི་རྒྱུན་ཉམས་གསོ་རྣམ་དག་ཅིག་བྱས་དང་བྱེད་མུས་སུ་ཡོད་པས། ཁྱེད་རྒྱལ་བསྟན་བཤད་སྒྲུབ་ཏུ་མཁྱེན་ཅིང་ཆོས་འབྱོར་སྟོབས་གསུམ་ལྡན་པའི་དམ་པ་རྣམས་དང་། རང་རིགས་ཀྱི་རིག་གཞུང་ལ་མཐོང་རྒྱ་ཆེ་བའི་སྤྱོད་ལྡན་ཤེས་ཡོན་ཅན་རྣམས་དང་། བསྟན་པ་ལ་ལྷག་བློ་གཅིག་ཏུ་དཀར་བའི་དད་འབྱོར་གཏོང་ཡོད་ལྡན་པའི་སྦྱིན་བདག་རྣམས་་་་ཀྱིས་ང་ཚོའི་ཚོགས་པར་ཟང་ཟིང་ནོར་གྱི་རྒྱབ་སྐྱོར་དང་། མ་ཕྱི་གཡར་གནང་། ཡིག་རྒྱུན་ཁྱབ་སྤེལ་གྱི་འབྲེལ་བ་གང་ཟབ་རེ་གནང་མཛད་པ་མཁྲེའིད་མཁྲེའིད།ཞེས་རིག་གཞུང་ཉམས་གསོ་ཚོགས་པའི་འགན་འཛིན། བཅུ་ཕྲག་རིག་གཞུང་རྩོམ་སྒྲིག་པ་སྐྱོ་བྲག་དམ་ཆོས་ཟླ་བའམ་ཀརྨ་གཙུག་ལག་སྨྲ་བའི་ཟླ་བ་དེས་སྤྱི་ལོ༢༠༠༣ལོའི་ཟླ༥ཚེས༢༠ཉིན་བྲིས།736

སྤྱིའི་ཅས་འགོད་པ། །སྣཟློཤཱ་ཇིཿ་མོ། །རྩོམ་སྒྲིག་འགན་འཁུར་པ། པདྨ་རྡོ་རྗེ།མདུན་ཤོག་མཛེས་རིས་པ། སྐར་མ་འོད་གསལ།ལྷ་རིས་པ། བེ་རི་སངས་རྒྱས་ཚེ་རིང་།པར་སྒྲིག་འཆར་འགོད་པ། ཧན་ཧྥུ་ཀྲིན།〈 བོད་ཀྱི་བཅུ་ཕྲག་རིག་མཛོད་ཆེན་མོ 〉 ལས་བཀའ་བརྒྱུད་པའི་གསུང་རབ་པོད་བཅུ་གཉིས་པ།མངོན་པ།གོང་མ།ཁྲོ་ཕུ་བུ་སྟོན་གྱིས་མཛད། མཁན་པོ་དམ་ཆོས་ཟླ་བས་བསྒྲིགས།ཏཱཟློ་སྡུ།་།སྤེལ། པ།་་རྡོ༷་མི་ཟློ།ཆི་སྐྱིས་སྐྲུན་ཁང་།(དྲི།་ ཤཱ་སྡིང་ཁྱེ།་སྙི།་།།་སྤྲ།་སྒོ་ཨང 10)བརྒྱུད་འཚོང་། མཚོ་སྔོན་ཞིང་ཆེན་ཞིན་ཧྭ་དཔེ་ཁང་།པར་འདེབས། ཀུན་སུའུ་ཞིན་ཧྭ་པར་ཁང་།དེབ་ཚད། 850༧༧ལོ1168༧༧ 1732དཔར་ཤོག 23་ 625ཡིག་གྲངས། ཁྲི 18གསབ་ཤོག 5པར་ཐེངས། 2003 ལོའི་ཟླ ༦ པར་པར་གཞི་དང་པོ་བསྒྲིགས།དཔར་ཐེངས། 2003 ལོའི་ཟླ༦ པར་དཔར་ཐེངས་དང་པོ་དཔར།དཔར་གྲངས། 2 000དཔེ་རྟགས། 1525 7—5420—1007—772 ་ 39རིན་གོང་། སྒོར 42་ 00པར་གཞི་འདི་གར་དབང་བས་པར་བཤུས་བརྒྱབ་ན་ཁྲིམས་ཆད་ཕོག(ཤོག་ངོས་ཆད་ནོར་སློག་སྐྱོན་གང་རུང་ཡོད་ཚེ་པར་ཁང་ལ་དྲི་གཏུག་བྱ)

7

ཌ །དེ་ ཀ །